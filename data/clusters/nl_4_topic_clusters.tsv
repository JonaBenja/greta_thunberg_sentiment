Title	Publisher	Text	Cluster
Verguisd door de een, verafgood door de ander, maar Greta Thunberg wil vooral dat het niet over háár gaat	Volkskrant	" Weinig jonge mensen roepen zulke sterke reacties op als klimaatactivist Greta Thunberg. In het ene kamp is er onvoorstelbare haat, in het andere onverholen bewondering. Voor de nieuwe documentaire I am Greta werd ze een jaar lang gevolgd. We zien Greta Thunberg zitten in een zaal waar een man een verhandeling houdt over wc’s doortrekken met gerecycled water. We zien haar geërgerd kijken. Ze laat een koptelefoon zakken waarop een vertaling van het gezegde is te horen en verzucht: ‘Ik snap niet waarom ik ben uitgenodigd. Het lijkt alsof ze alleen in de schijnwerpers willen staan. Als we dit konden oplossen met losse theebladeren in plaats van zakjes en één keer in de week vegetarisch eten, dan was het geen crisis.’ Die man aan het woord is de voorzitter van de Europese Commissie. De scène komt uit I am Greta, een documentaire over het jonge klimaaticoon die in Nederland op 20 oktober in première gaat. En haar reactie is typisch. Want Greta Thunberg is al van klimaattop naar klimaattop gereisd. Wereldleiders van de Franse president tot de paus hebben haar met open armen ontvangen. Op het hoogtepunt deden wereldwijd 4 miljoen mensen op één dag mee aan haar schoolstaking voor het klimaat. Maar Thunbergs oordeel over de resultaten van haar acties is onbarmhartig: ‘We hebben weer twee jaar verloren aan nietsdoen door de politiek’, schreef ze onlangs in de Britse krant The Guardian. Het was 20 augustus 2018 toen Thunberg voor het eerst in haar eentje op de grond ging zitten bij het Zweedse parlementsgebouw in Stockholm. Naast haar een zelfgemaakt bord met ‘Skolstrejk för klimatet’ erop. Inmiddels is een rivier naar haar genoemd. En een spin. Een Britse school heeft haar portret over de volle lengte op het sportveld geverfd, in steden over heel de wereld bestaan muurschilderingen van haar. Ze heeft haar eigen Spitting Image-pop en figureert als helderziende in een videoclip van Pearl Jam. Op internet wordt ze meer besproken dan Angela Merkel of Cardi B. Een mode-icoon wordt ze ook genoemd. Of juist een voorbeeld voor vrouwen die puur op inhoud willen worden beoordeeld. En zij, zij voelt slechts ongemak bij alle belangstelling voor haar persoon. ‘Het frustreert me dat media alleen op mij zijn gericht’, zegt ze tegen The New Scientist. ‘In plaats van staatshoofden en ceo’s ter verantwoording te roepen, schrijven ze over mij.’ Als de Britse prins Charles haar begin dit jaar op de top in Davos in het flitslicht van camera’s de hand schudt, zegt hij begripvol: ‘Het heeft me jaren gekost om hieraan te wennen.’ Greta stamelt: ‘Ik ben er nog niet aan gewend.’ ‘Het is dankzij de celebritycultuur dat zij veel aandacht heeft gekregen voor de klimaatkwestie’, zegt documentairemaker Nathan Grossman tegen de Volkskrant. Hij volgde haar een jaar. ‘Maar door die cultuur is het ook juist moeilijk om de discussie over het klimaat te laten gaan en niet over haar.’ Soms, als ze zelf een zaal toespreekt, heeft ze het idee dat haar microfoon niet eens aan staat, vertelt ze in I am Greta. Maar als ze dat zo’n zaal vol hoogwaardigheidsbekleders voorhoudt, leidt het slechts tot schaapachtig gegrinnik. Er zijn momenten dat ze zin heeft om te gillen. Want het enige wat voor haar telt, gebeurt niet: een stop op alle investeringen in en subsidies voor fossiele brandstof. Als ze in de zomer van 2019 bij de VN in de coulissen zit te wachten tot ze daar haar befaamde speech kan geven, vormt zich een rij: de Nieuw-Zeelandse premier Jacinda Ardern staat erin, de Duitse bondskanselier Angela Merkel die een selfie met haar wil. ‘Politici zijn overal ongeveer hetzelfde’, vertelt ze daarover in een podcast. ‘Ze zeggen dat het geweldig is dat ik zo actief ben en dat ik een politicus kan worden als ik volwassen ben. Ik zeg dat het tegen de tijd dat ik mijn opleiding heb afgemaakt te laat is en dat we nu moeten handelen als we willen dat de aarde niet meer dan anderhalve graad opwarmt. Dan praat ik ze door het rapport van het internationale klimaat­panel heen en beginnen zij zenuwachtig lachend over iets anders.’ In dat meisje dat toen de VN toesprak, met een van woede vertrokken gezicht, kon je van alles zien: een tiener met te veel hooi op haar vork. Een autist die alle drukte niet trok. Maar verdiep je in Thunberg – de nieuwe documentaire kleurt het beeld weer iets meer in – en de conclusie dringt zich op dat daar vooral iemand zat die simpelweg één ding niet begrijpt: dat leiders bij de keiharde feiten over de af­takeling van de aarde niet al het andere uit hun handen laten vallen. Nu is het zwijgen over successen ook strategie van Thunberg, erkent ze. Ze wil voorkomen dat de aandacht verslapt. Ze heeft wel degelijk een beweging geïnspireerd die mondiaal én lokaal niet meer is te negeren. Bezoek een klimaatmars waar Thunberg spreekt en het is moeilijk om niet onder de indruk te raken van de energie die daar loskomt. Zoals in februari, als ze jonge klimaatactivisten in Bristol heeft opgebeld: of die binnen een week een klimaatstaking kunnen organiseren waar ze kan komen spreken. Vanaf het moment dat Thunbergs komst bekend is, beginnen in het hele land kinderen en ouders bussen te regelen. De politie waarschuwt voor de toeloop: er kunnen kinderen in het gedrang komen. Op de dag van de demonstratie moet het stadscentrum worden afgezet en staan vijftienduizend scholieren met aanhang vanaf de vroege ochtend in de stromende regen op een modderig veld om hun heldin te horen. Tijdens het lange wachten klinkt door de boxen de bewerking die de band The 1975 van een speech van Thunberg heeft gemaakt, met een New Age-deun eronder: ‘Homo sapiens heeft nog niet gefaald’. De associatie met een religieuze dienst is makkelijk gemaakt. Andere jongeren zijn naar traditionele maatstaven eigenlijk betere sprekers, maar het is Thunberg die als ze eenmaal verschijnt – een bleek figuurtje in een gele regenjas – de menigte betovert. Dat de klimaatstakers zo snel een massa op de been brengen, is niet alleen toe te schrijven aan Thunbergs sterrenkwaliteit. De beweging die zij steunt en die opereert onder namen als Youth Strike for Climate of Fridays for Future, leidt wereldwijd kader op. Aanwezigheid bij een webinar leert dat ervaren rotten jongeren lesgeven over de praktijk van het actievoeren. En over het vasthouden aan één boodschap: de overheid moet naar de wetenschap luisteren en de opwarming van de aarde onder de ­anderhalve graad houden. Waarbij het belangrijk is niet te veel oplossingen aan te dragen, maar op het probleem te blijven hameren. En Thunberg, zegt cursusleider Rolf vom Dorp, is ‘de inspirerendste persoon van deze tijd en geweldig voor de rekrutering’. Wat nu miljoenen aan haar fascineert, dat zag documentairemaker Grossman al in het klein die eerste dagen bij het parlement in Zweden. ‘Ze was erg verlegen, maar ze had een speciale wil, leek het. Als mensen naar haar toe kwamen, wist ze het ingewikkelde onderwerp klimaatverandering begrijpelijk voor hen te maken met formuleringen die bleven hangen. Ze zegt de waarheid, hoe ongemakkelijk ook. Zonder enig gevoel voor sociale wenselijkheid.’ ‘Ik denk dat dit is wat de Dalai Lama heeft’, zegt fotograaf Shane Balkowitsch, ‘wat John Lennon en Martin Luther King moeten hebben gehad. Een charisma dat ik niet kan uitleggen.’ Balkowitsch heeft Thunberg in oktober 2019 voor zijn lens gehad tijdens haar bezoek aan Standing Rock, het reservaat waar Native Americans protesteerden tegen de aanleg van een pijplijn. ‘Ik heb met Bill Clinton meegereden in zijn colonne, ik ben wel wat gewend en niet snel starstruck. Er is niets flamboyants aan Greta. In de twintig minuten die we hebben doorgebracht heeft ze misschien dertig woorden tegen me gezegd, ze is introvert. Maar ze heeft een aanwezigheid waar je niet omheen kunt.’ Dat Thunberg minstens even heftige tegenreacties losmaakt, merkt Balkowitsch ook. Eerst als zijn foto van haar ­viraal gaat. Een opvallend portret gemaakt met natte collodium, een techniek die aan antieke foto’s uit het Wilde Westen doet denken. En al helemaal als hij begin dit jaar het plan opvat om een vergroting aan de muur van een bakkerij in zijn thuisplaats Bismarck te bevestigen. ‘Ik kreeg veel negatieve reacties. Mensen die op sociale media de foto zo bewerkten dat Greta eruitzag als iemand met het syndroom van Down. Tegen de bakkerij werd een boycot aangekondigd. Er waren lui die de boel dreigden te komen slopen. Toen heb ik mijn plan ingetrokken. Later is de foto gelukkig verderop in Fargo komen te hangen, waar de reacties rustiger waren, maar dit had ik nog nooit met een foto meegemaakt.’ De haat die Thunberg over zich heen krijgt is inderdaad onvoorstelbaar. ‘Ze moet worden verbrand aan een paal’, schrijft een man kort voor haar komst naar Bristol op Facebook, onder een bericht over de demonstratie. ‘Vermorzel de teef’, schrijft een ander. En zo gaat het dag in, dag uit. Deels kleeft het aan haar onderwerp: wie denkt dat de klimaatcrisis wordt misbruikt, of zelfs is verzonnen om ons te onderwerpen, ziet in haar een symbool van dat kwaad. Daarbij is Thunberg een jonge vrouw met een scherpe opvatting, voor sommigen per definitie aanleiding om gif te spuwen. En ze draait mee op het hoogste niveau, met tegenstanders als Donald Trump en de Braziliaanse president Bolsonaro, die hun gevolg tegen haar opjutten. Er komt nog iets bij. Doordat ze pas een tiener is en asperger heeft, wordt ze als wilsonbekwaam gezien en meer dan anderen achtervolgd door de verdenking dat ze slechts een marionet is. Van haar ouders of van de klimaatlobby. Nu heeft Thunberg bij de start van haar actie een flink publicitair zetje gekregen van haar in Zweden beroemde moeder, operazangeres en oud-euro­visiedeelnemer Malena Ernman. Ze bracht met haar man bij het begin van Thunbergs schoolstaking een boek uit waarin ze de gecompliceerde geschiedenis van het geestelijk welzijn in haar gezin uit de doeken doet én vertelt hoe zij onder invloed van Greta de klimaatcrisis serieus zijn gaan nemen. De eerste veelbekeken social posts over de staking werden geplaatst door een pr-man uit de Zweedse milieubeweging en een bekende van Thunbergs moeder die in het klimaatcircuit van de actie had gehoord. Evengoed legt al in dat prille begin Thunberg eerder haar ideeën en plannen op aan haar ouders dan andersom. Die zijn vooral bezorgd. Hun dochter is eenzaam en somber. Op school wordt ze gepest. Als Thunberg in de klas documentaires ziet over uitgehongerde ijsberen, droogte en plasticsoep, worden de problemen alleen maar erger. Ze heeft paniekaanvallen en grote moeite met eten. Bekend is de anekdote dat ze twee uur kon doen over vijf gnocchi. Een tijd weigert Greta te praten, behalve met gezinsleden. Maar naarmate ze zich de materie meer eigen maakt en gelijkgestemden ontmoet, leeft ze op. Wanneer ze besluit om met haar acties te beginnen, houden haar ouders hun hart vast: kan Greta dit aan? Maar ze zien haar opbloeien. ‘Ze ontwikkelde ­sociale vaardigheden en vriendschappen’, zegt Grossman. ‘Ze werd opener, maakte meer grappen, praatte meer.’ Of het nu in I am Greta is of in de vlogs van de zeilers met wie Thunberg afgelopen november van de VS naar Portugal voer, het valt op hoe goedmoedig haar vader Svante met haar meereist. ‘Ik beslis waar we heen gaan en wat we gaan doen’, zegt Thunberg aan boord van het zeiljacht. ‘Het is een beetje een rare relatie. Maar hij moet voor me zorgen.’ Svantes kant: ‘Ik heb twee dochters en het enige waar ik om geef, is dat ze gelukkig zijn en dat het ze goed gaat. Greta is blij als ze dit doet.’ Spottend: ‘Ponyrijden of ballet was makkelijker geweest. Maar zij heeft deze hobby gekozen en als ouder moet ik er maar in mee gaan.’ Bij het regelen van haar reizen en afspraken wordt Thunberg tegenwoordig zoals veel activisten gratis ondersteund door een medewerker van de European Climate Foundation, een lobby-organisatie met grote donoren zoals Ikea en de Postcodeloterij. Maar het laatste woord lijkt altijd aan haar te zijn. In de documentaire zien we hoe Thunberg haar vader afwimpelt als hij voorzichtig suggereert om de taal in een toespraak iets af te zwakken. Vooraanstaande wetenschappers bevestigen dat zij haar eigen speeches schrijft. Zelf zegt ze tegen The New Scientist : ‘Mijn ouders ­waren er niet happig op dat ik zou doorgaan. Toen mijn acties de wereld over gingen, beïnvloedde dat ons dagelijks ­leven. Ze waren erg bezorgd over mijn veiligheid. Ze zeiden dat ik een stap terug moest doen. Maar ze zagen ook dat ik meer energie kreeg en gelukkiger werd omdat dit zin gaf aan mijn leven. Het is heel moeilijk voor ze geweest om hiermee om te gaan.’ Thunbergs autisme speelt wel een rol, maar anders dan haters suggereren. Haar ouders hebben er vooral veel voor over als hun kind zich niet terugtrekt in een eigen, droevige wereld. En het maakt haar rechtlijnig en moeilijk af te remmen. Thunberg heeft een fabelachtig geheugen en kan zich, wanneer ze zich ergens voor interesseert, extreem goed concentreren. Nooit lijkt ze verlegen te zitten om een relevant feit of ­cijfer uit het klimaatdebat. Anderen op het autistisch spectrum zien in haar opkomst erkenning, zelfs bevestiging dat neurologische verschillen van toegevoegde waarde kunnen zijn. Zo ziet Thunberg het zelf in elk geval. Als een journalist haar voorhoudt dat ze ‘lijdt aan’ asperger, corrigeert ze hem: ‘Ik lijd er niet aan, ik heb het.’ En op Twitter stelt ze: ‘Onder de juiste omstandigheden is anders zijn een superkracht.’ When haters go after your looks and differences, it means they have nowhere left to go. And then you know you’re winning!I have Aspergers and that means I’m sometimes a bit different from the norm. And - given the right circumstances- being different is a superpower.#aspiepower pic.twitter.com/A71qVBhWUU Haar denken is extreem consequent, de pure logica moet kloppen. Zo moet ze erom lachen als mensen zeggen dat ze pas kunnen stoppen met vliegen wanneer de treinverbindingen beter zijn. Want in Thunbergs ogen zeg je dan dat jouw langere reistijd belangrijker is dan de vernietiging van de planeet en dat vindt ze ridicuul. Voor het klimaat, concludeert ze droogjes, zou het goed zijn als iedereen asperger had. Dat ze vaak onverstoorbaar overkomt, betekent niet dat Thunberg geen druk ervaart. Vanaf september 2019 neemt ze een jaar vrij van school om zich fulltime aan haar activisme te kunnen wijden en het is zwaar. Vooral de reis naar de Verenigde Staten in de tweede helft van 2019, onder meer om de VN te bezoeken, vergt het uiterste. Ze mist thuis, ze mist een gewoon leven. ‘Het is te veel voor me, rond de klok actievoeren. Het is een te grote verantwoordelijkheid’. Tot overmaat van ramp wordt een top die ze in Chili zou bezoeken vanwege ­onlusten in het land verzet naar Spanje. Ze zit dus op het verkeerde continent. Uit vrees voor slechte publiciteit lift ze niet simpelweg mee met een vrachtschip, maar gaat ze in op de uitnodiging van een stel youtubende zeilers en steekt ze met haar vader per catamaran de ­Atlantische Oceaan over, in november. Een crewlid beschrijft hoe Thunberg aan het begin van haar terugreis ligt te trillen. Minder van zeeziekte dan van ‘adrenaline, emoties, angst, opwinding en ­opluchting’. De Volkskrant is bij de laatste klimaatstaking vóór de coronacrisis, op 6 maart in Brussel, waar Thunberg sip en vermoeid oogt. Omringd door een ordedienst en politieagenten wordt ze door krappe steegjes ­geduwd, belaagd door de altijd aanwezige haag van camera’s. De andere demonstranten volgen op tientallen meters afstand om te voorkomen dat ze hun leidsvrouw in hun enthousiasme pletten. In die meute wordt de sfeer al gauw feestelijk. Thunberg werpt er af en toe een blik op, maar loopt de meeste tijd zwijgend voort, haar protestbord tegen zich aan geklemd. In een eigen, eenzame mini­demonstratie. Als ze na haar toespraak van het podium komt, zegt ze: ‘Ik probeer alleen maar naar huis te komen.’ Een paar dagen later blaast ze eerst twee stakingen in Frankrijk af ‘wegens familieomstandigheden’, dan maakt ze bekend dat er geen grote manifestaties meer zullen zijn in verband met corona. Een volgende grote reis, naar China, wordt geannuleerd. Ze roept op om de stakingen digitaal voort te zetten en plaatst vanaf dat moment elke vrijdag een foto van zichzelf met haar protestbord op sociale media. De eerste weken doen veel anderen met haar mee. Eind maart laat ze weten dat haar vader en zij naar alle waarschijnlijkheid corona hebben gehad. Foto na foto lijkt ze op te knappen. Corona geeft haar tijd om te breien, in haar dagboek te schrijven en met haar honden te spelen. Van tijd tot tijd probeert ze in haar media-uitingen verbanden te leggen: tussen corona en het klimaat of tussen Black Lives Matter en het klimaat. Maar het maakt niet zoveel los. Op momenten klinkt ze bitter: ‘Mensen zullen proberen corona als smoes te gebruiken om niets aan de ­klimaatcrisis te doen.’ De ongekende stappen die nu ineens wel worden gezet, tonen volgens haar dat de veel grotere klimaatcrisis nooit werkelijk als een crisis is behandeld. Ze begint weer met school. Als een ­interviewer van The New Scientist vraagt naar haar persoonlijke toekomstdromen, noemt ze haar activisme een lotsbestemming: ‘Hopelijk is de situatie ooit beter, zodat ik geen klimaatactivist meer hoef te zijn.’ Maar dat lijkt een ver verwijderd doel want de urgentie van de ecologische crisis overbrengen gaat maar moeizaam. En ze weet ook waarom, blijkt uit haar eigen podcast: ‘Er is geen magische datum waarop er niets meer te redden valt. Je kunt niet voorspellen hoeveel mensenlevens verloren gaan of hoe onze samenlevingen precies zullen worden beïnvloed. Er zijn talloze inschattingen, de een rampzaliger dan de ander, maar ze schilderen nooit het grote plaatje. Natuurlijk weet ik niet hoe we de klimaatcrisis oplossen. Niemand weet dat. Want hoe los je een klimaatcrisis op?’ Dat kan alleen maar, zegt ze, door die te behandelen zoals je een andere crisis zou behandelen. Door ­samen te komen, door alle deskundigen te verzamelen, alle andere zaken opzij te schuiven en je aan te passen aan de nieuwe realiteit. Door zo snel en zo hard in te grijpen als de omstandigheden toestaan. ‘Een toverstafje is er niet’, weet Thunberg. En daarom keerde ze weer terug naar de plek waar het allemaal begon. Vanaf eind augustus staakt ze weer elke vrijdag, met een klein aantal medestanders, buiten bij het Zweedse parlement. En over de hele wereld doen al weer groepjes mee Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	0
Pijnlijk: I Am Greta zet Greta Thunberg neer als een gekweld genie	Parool.nl	" Van Greta Thunberg, de 17-jarige Zweedse klimaatactivist, is een held gemaakt. De documentaire I Am Greta laat zien dat het haar machteloos maakt, maar werkt net zo hard mee aan die heldenstatus. I Am Greta, de documentairefilm waarin klimaatactivist Greta Thunberg wordt gevolgd in de twee jaar waarin ze uitgroeit van eenzame klimaatstaker tot internationaal gewilde spreker, gaat niet over klimaatverandering. Het probleem van de klimaatcrisis is het decor waarin een heel ander gevaar wordt blootgelegd: dat van de huidige beroemdheidscultuur. De vergoding van Greta in de loop van 2018 maakt van de jonge activiste een symbool voor verandering en zo wordt ze toegeëigend door de status quo die ze eerst probeerde op te schudden. De pijnlijke ironie van I Am Greta is dat de film hieraan meewerkt. De documentaire van Nathan Grossman schetst een uniform beeld van de Zweedse tiener. Greta is een gepijnigd genie, een eenzame, briljante geest die de mensheid moet verlossen. Zo wordt er bijvoorbeeld niets gezegd over de brede klimaatbeweging die het succes van Greta mede mogelijk heeft gemaakt – in de aftiteling zien we Greta nog even bewondering uitspreken voor andere jonge activisten, maar in de film opereert ze alleen. Waar wel veel aandacht aan wordt besteed is haar autisme (Greta heeft het syndroom van Asperger), dat aan de ene kant haar leven als activist moeilijk maakt en haar daarom een soort heiligheid verschaft – haar gehechtheid aan routine maakt haar opofferingen, zoals een oversteek per zeilboot naar de Verenigde Staten, des te bijzonderder – en aan de andere kant haar activisme mogelijk maakt. “Mensen met autisme zijn de enigen die de statistieken kunnen begrijpen,” zegt ze zelf. I Am Greta is, ondanks de positieve toon, een door en door deprimerende film. Hoewel er aandacht wordt gevestigd op de klimaatprotesten, laat de documentaire vooral de schaakmatpositie zien van de activist. Het meest memorabele moment is wanneer Greta zich tijdens een EU-conferentie realiseert dat ze, door haar aanwezigheid, het nalatige ­beleid van de politiek juist in stand houdt. Tijdens de speech van Juncker over de synchronisatie van doorspoelmechanismen in toiletten in Europa doet ze haar koptelefoon af en kijkt met een mix van verbijstering en verslagenheid naar de grond. Toch gaat ze door. Want wat moet ze dan? Als ze stopt, geeft ze zich gewonnen. Hoewel het bijna niet anders kan, is het onduidelijk of de gedachte aan stoppen ooit bij haar is opgekomen. Ze breekt maar een enkele keer op camera, tijdens een op alle vlakken zware zeiltocht naar de klimaattop van de Verenigde Naties in New York. Het grootste deel van de film lacht ze, zelfs wanneer ze artikelen leest die haar belachelijk maken, zelfs wanneer haar ­vader moet leren hoe hij bloedingen moet stelpen, haar moet leren beschermen voor de vele kogels en stoeptegels waarmee ze wordt bedreigd. Zo geeft de documentaire ondanks de titel weinig ­inzicht in Greta als persoon, maar werkt die vooral mee aan de symboolvorming die haar in essentie machteloos heeft gemaakt. Dit maakt I Am Greta interessant bijna ­ondanks zichzelf, alsof er iets donkers op camera wordt vastgelegd dat de eigenlijke bedoeling (een sympathiek inkijkje in de persoon achter de beweging) voorbijgaat. Het falen dat de film afbeeldt, is dan ook vooral dat van de media en niet, zoals Greta zelf zo vaak herhaalt, van de politiek. We zien hoe de internationale pers Greta als een leider van de klimaatbeweging neerzet, een held die ­vereerd moet worden, een verlosser die ons redden zal. In haar speeches bekritiseert ze deze tendens keer op keer. En elke keer als een journalist zegt dat de hordes mensen op het protest aanwezig zijn voor haar, corrigeert ze: “Ze zijn hier voor zichzelf.” Grossman zelf lijkt ook niet zo geïnteresseerd in de urgentie van Greta’s woorden. Behalve een enkele scène waarin de woorden van klimaatontkenners worden gecontrasteerd met beelden van extreme weersomstandigheden, gaat het amper over het klimaat. De film opereert daarmee met hetzelfde principe dat ervoor zorgt dat er meer politici zijn die met haar op de foto willen dan die hun ­beleid willen aanpassen. Het kernprobleem van de documentaire is niet zozeer dat het beeldmateriaal zorgvuldig is doorgelicht – dat is, gezien het om een minderjarige gaat die onder een vergrootglas ligt, best verstandig – maar dat het beeldmateriaal eigenlijk precies datgene voor elkaar krijgt waar ze zelf zo’n hekel aan heeft. Door Greta af te beelden als een­ ­geïsoleerd en gekweld genie gaat het gesprek opnieuw over haar en niet over het klimaat. Greta Thunberg werd bekend door haar schoolstaking voor het klimaat die een wereldwijde beweging op gang bracht. Op vijftienjarige leeftijd besloot ze in aanloop naar de Zweedse verkiezingen elke schooldag buiten het parlementsgebouw te ­bivakkeren met een spandoek in haar hand. Al snel volgden vele anderen. Geïnspireerd door Greta vonden wereldwijd de grootste klimaatprotesten aller tijden plaats. Tot op heden staakt Greta nog elke vrijdag. De activist zegt door te gaan met staken totdat alle landen het Parijs­akkoord naleven. Regie Nathan GrossmanTe zien in Arena, De Balie, Cinecenter, City, Euroscoop, Filmhallen, Het Ketelhuis, Kriterion, Lab111, The Movies, De Munt, Studio K, Tuschinski Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	3
Op Greta Thunberg krijgen klimaatontkenners geen grip	NRC	N.B. Het kan zijn dat elementen ontbreken aan deze printversie. Documentaire In ‘I Am Greta’, over klimaatactivist Greta Thunberg, zien we een koppig meisje met scherp brein en laser-achtige focus, maar soms hulpeloos. Kritisch lijkt de film niet. Waarom ging Greta Thunberg in 2018 viraal? De Zweedse documentairemaker Nathan Grossman zag het niet aankomen, zegt hij wanneer ik hem spreek via Zoom. In augustus 2018 wees een kennis hem op een vijftienjarig scholiertje dat in haar eentje in schoolstaking ging voor het Zweedse parlement als protest tegen de opwarming der aarde. Zo treffen we haar in I Am Greta. Een ernstig meisje met een rond hoofd en vlechtjes die veel jonger lijkt dan 15 jaar. Met een bord: ‘Skolstrejk För Klimatet’. Grossman: „Het was bij mij om de hoek, dus waarom niet? Als documentairemaker film je van alles en soms leidt dat ergens toe. Greta vond ik wel meteen interessant. Ze was erg slim, direct en welbespraakt, echt een karakter. Ik dacht: zal ik een serie maken over kinderactivisme? Ook ik werd door het nieuws ingehaald.” We zien dat gebeuren in I Am Greta. Voorbijgangers raken met haar in gesprek. Scholieren gaan bij haar zitten en delen haar stencils uit. Grossman: „Er kwam in 2018 een verkiezing aan, we hadden een heel hete zomer achter de rug, met veel bosbranden. Dat is in Zweden ongewoon, dus was er veel aandacht voor het klimaat. Greta werd heel snel een grootheid in Zweden.” Dat trok weer de aandacht van de Verenigde Naties, die haar uitnodigde om in december 2018 op de klimaattop te Katowice iets te zeggen ‘namens de jeugd’. Dat bleek een kantelpunt. Greta Thunbergs heldere, strenge speech ontketende een wereldwijde golf schoolstakingen op vrijdag. Greta reisde ze af, per trein en elektrische auto. Toen ze in 2019 werd uitgenodigd om de VN in New York toe te spreken, nam ze een jaar vrij van school. Na een slopende zeilreis, een stunt om te tonen dat klimaatneutraal reizen nu onmogelijk is, vloog Grossman terug naar Zweden. I Am Greta is een intieme film over de grootste kwestie van onze tijd. We rijden naar ‘kantelpunt’ Katowice mee op de achterbank van vader Svante Thunbergs elektrische auto, met 25 blikken organische bonen en 15 pakken bonenpasta in de achterbak - vader Svante voedde Greta op toen moeder Malena Ernman nog de wereld rondvloog als operazangeres. Het verhaal is bekend: als achtjarige raakte Greta in 2011 geobsedeerd door de klimaatcrisis, werd gedeprimeerd en kreeg een eetstoornis. Ze kreeg als diagnose asperger, een compulsief-obsessieve aandoening, selectief mutisme, maar zou haar levenslust hebben hervonden toen het gezin klimaatneutraal ging leven: veganistisch, recyclend, upcyclend. In Katowice zien we de eerste verzoekjes om selfies (Grossman: „Wel het laatste wat Greta boeit”) . Waarna de schoolstakingen wereldwijd losbarsten en groten der aarde zich om Greta verdringen: president Macron, de paus, John ‘order!’ Bercow, Arnold Schwarzenegger. Greta voelt zich „niet op haar gemak in die paleizen en kastelen”, zegt ze. Haar ongeduld groeit als ze in Brussel beseft dat ze alleen met haar op de foto willen om de indruk te wekken dat ze iets doen. Haar retoriek wordt schriller. De aarde staat in brand, het is tijd voor paniek. Na de barre zeiltocht naar de VS lijkt het haar boven het hoofd te groeien; ze barst in tranen uit, gromt bij de VN in New York: „hoe durft u” en „schaam u”. Wat gebeurt er als ik gewoon ga gillen, peinst ze dan. Ze lijkt tijdig gestopt; I Am Greta is een terugblik. Greta Thunberg, nu 17 jaar, gaat weer naar school. Los van haar toekomstige rol in de milieubeweging, zoals 2019 wordt het nooit meer. Klimaatontkenners kregen geen grip op haar: zo klein, zo ernstig, zo scherp. Je kon haar afschilderen als getraind aapje, product van een uitgekiende media-strategie, geestesziek: het werkte niet echt. Er waren gênante episodes, zoals een Amerikaanse president die op Twitter een scholier trolde („Chill, Greta, chill”). Of Jair Bolsonaro die haar „een mormel” (pirralha) noemde, wat Thunberg als geuzennaam gebruikte. Spotten met haar uiterlijk of autisme: het lijkt van haar af te glijden. In I Am Greta krijgt ze de slappe lach – ze lacht én danst – bij het voorlezen van haatmail. Alleen Poetin raakt een snaar als hij haar „idealistisch en oprecht, maar misleid” noemt; haar klimaatneutrale levensstijl vindt hij een luxe die Afrika zich niet kan en wil veroorloven. Dat is een argument. I Am Greta toont een nerdy Pippi Langkous met een scherp brein en laser-achtige focus, emotioneel een beetje kinderlijk en soms hulpeloos. Geïsoleerd ook: een band heeft ze alleen met pa en ma, haar hondjes Roxy en Moses, paarden. I Am Greta wekt niet de indruk kritisch of reflexief te willen zijn; Grossman is een activistisch documentairemaker die soms vooral critici van repliek lijkt te dienen. Greta Thunberg een marionet? We zien hoe ze haar vader wegjaagt als hij een speech tracht af te zwakken. Grossman wil geen fenomeen duiden of ontraadselen. Dit is een succesverhaal. Het coronavirus schoof in maart het klimaat en Greta Thunberg uit het nieuws. Nathan Grossman zat lang te dubben of hij de pandemie zou opnemen in I Am Greta. „Er is een link. Net als in de klimaatcrisis draait het om al dan niet luisteren naar de wetenschap, om pogingen om van de wetenschappelijke consensus een politiek standpunt te maken. Ik zie wel iets positiefs in de coronacrisis. Als de dreiging maar groot en acuut genoeg is, zijn we best in staat tot collectieve actie. Bij het klimaat ervaren we de dreiging nog niet als acuut genoeg.” Hij liet de pandemie er buiten: te ingewikkeld. Bovendien: „Als de pandemie gaat liggen, staat het klimaat gewoon om de hoek te wachten.” I Am Greta Regie: Nathan Grossman. Met: Greta Thunberg. In: 80 bioscopen Heeft u een tip over dit onderwerp, ziet u een spelfout of feitelijke onjuistheid? We stellen het zeer op prijs als u ons daarover een bericht stuurt. U kunt ons ook anoniem een tip geven. 	0
Achter de schermen van Greta Thunberg	De Tijd	Greta Thunberg groeide in minder dan een jaar uit van een anoniem tienermeisje met een missie tot een boegbeeld van de wereldwijde klimaatstrijd. De intieme documentaire âI Am Gretaâ volgt haar in die woelige maanden. âEn dan nu het weerbericht met Greta Thunberg', zegt de vertelstem in een recente aflevering van het Britse satirische programma âSpitting Imageâ. De karikaturale pop die in beeld komt, maakt er zich van af met Ã©Ã©n woord: âHeet!â Om maar te zeggen dat Thunberg vandaag een instant herkenbare figuur is en automatisch verbonden wordt met de strijd tegen de opwarming van de aarde. Niet slecht voor een 17-jarig meisje dat twee jaar geleden in haar eentje zat te betogen voor het klimaat voor het Zweedse parlementsgebouw. De documentairemaker Nathan Grossman ontdekte haar daar. Hij was getipt door een vriend die Thunbergs ouders kende en raakte geÃ¯ntrigeerd door haar opmerkelijke persoonlijkheid. Ze was heel verlegen, maar kon aan voorbijgangers precies uitleggen - met feiten, cijfers en dossierkennis - waarom ze aan een schoolstaking was begonnen. Binnen de kortste keren kregen de media haar in de gaten en werd Thunberg nationaal en internationaal nieuws. âHaar talent om zich begrijpelijk uit te drukken heeft daar zeker mee te maken, maar het was ook een kwestie van timing. De zomer van 2018 was uitzonderlijk warm en een recordaantal landen werd getroffen door hevige bosbranden. Bovendien was ze de eerste die tot zoân drastische actie overging om het klimaatprobleem aan te kaarten', zegt Grossman. Toen jongeren in andere landen - BelgiÃ« en AustraliÃ« op kop - haar voorbeeld volgden en wekelijks âFridays for Futureâ-manifestaties organiseerden, was het hek van de dam. Thunberg werd overal uitgenodigd en Grossman spoorde met haar mee, van de betogingen (zoals die in Brussel waar ze naast Anuna De Wever liep) tot de ontmoetingen met politici en de speeches op conferenties. Maar het zijn de kleine momenten waarmee âI Am Gretaâ zich onderscheidt. Veel daarvan heeft ermee te maken dat Thunberg het syndroom van Asperger heeft. Grossman ziet dat niet als een gevoelig onderwerp. âIk heb de film vanuit haar standpunt gemaakt en ze is altijd heel open geweest over haar diagnose. Haar Twitter-bijschrift is âklimaat- en milieuactivist met Aspergerâ. Ze ziet het ook niet als een aandoening. Misschien is dat iets typisch Zweeds. Ze is wie ze is en het syndroom maakt daar een deel van uit.â De film bloeit pas echt open als we Thunberg in haar privÃ©omgeving zien, met haar ouders en haar huisdieren. Daar begrijp je waar haar passie voor het klimaat vandaan komt. In tegenstelling tot wat kwatongen beweren, is ze absoluut geen kind dat schaamteloos gemanipuleerd wordt door haar ouders, onderstreept Grossman. âToen ze op school voor het eerst over de klimaatproblematiek hoorde, werd ze er ziek en angstig van. Haar ouders begrepen toen dat ze zelf boter op hun hoofd hadden en hebben hun gedrag veranderd. Ik vind dat ze enorm veel steun bieden. Maar ik kan je verzekeren dat Greta de persoon met de kennis en de visie is. Omdat ze zo jong is, willen veel mensen niet begrijpen dat ze zo beslagen kan zijn in die materie.â âI Am Gretaâ is het verhaal van hoe Greta Thunberg haar klimaatstrijd begon. De documentairemaker Nathan Grossman volgde haar een jaar lang van nabij. Het intieme portret toont zowel de glorie als de twijfels van het Zweedse tienermeisje. Met Anuna De Wever is er ook een Belgische insteek. âI Am Gretaâ vertelt het verhaal min of meer chronologisch. Het valt op hoe Thunberg in haar redevoeringen steeds emotioneler en dramatischer werd. Voor het Europees Parlement in Straatsburg en op de klimaattop van de Verenigde Naties in New York barstte ze net niet in tranen uit. Dat heeft volgens Grossman alles te maken met de reactie van de politici. âGreta zei me vaak dat ze het gevoel heeft dat ze met haar hoofd tegen een muur botst', zegt hij. âZe praat met het hart op de tong en die wereldleiders doen nauwelijks iets. Dat werkt frustrerend. Niet alleen voor haar, maar voor alle kinderen die haar bezorgdheid delen. Het interessante aan die schoolstakingen is dat die beweging helemaal niet wil bestaan. Alleen hebben de jongeren het gevoel dat ze die verantwoordelijkheid moeten opnemen omdat volwassenen zoals jij en ik dat laten aanslepen. Geen wonder dat het ze soms te veel wordt.â Covid-19 heeft een onvermijdelijke impact gehad op de klimaatbeweging. Thunberg zit gewoon weer op school. De schoolstakingen zijn stopgezet en het activisme verloopt digitaal. âHet valt moeilijk te voorspellen wat gebeurt als de covidcrisis achter de rug is', zegt Grossman. âMaar ik denk dat de beweging de draad weer zal oppikken.â Vanaf deze week in de bioscoop.	0
'Wij zijn klimaatactivist Greta Thunberg'	Het Financieele Dagblad	'I am Greta' heet de documentaire over de Zweedse Greta Thunberg (17), die donderdag in Nederland in première gaat. Thunberg werd beroemd toen zij in 2018 besloot in schoolstaking te gaan voor het klimaat. Vier jonge Nederlandse klimaatvoorvechters vertellen over hun strijd.	1
'I am Greta', hoe een Zweedse scholier de wereld veroverde	Nieuwsuur	"De Zweedse Greta Thunberg is uitgegroeid tot het boegbeeld van de klimaatprotesten en een factor waar politici rekening mee moeten houden. En het was de Zweedse regisseur Nathan Grossman die haar bij toeval vanaf het begin filmde. In de documentaire I am Greta volgt hij haar vanaf haar allereerste eenzame staking voor het parlementsgebouw in Stockholm. Haar actie zou uitgroeien tot een wereldwijd klimaatprotest door jongeren: Fridays For Future. Thunberg is inmiddels niet meer weg te denken van het wereldtoneel. ""Je moet naar school!"" Een grijze vrouw spreekt in 2018 de 15-jarige Greta Thunberg toe terwijl ze in haar eentje naast het bord 'schoolstaking voor het klimaat' zit. Het is haar allereerste stakingsdag. Uit Greta's reactie blijkt meteen dat het haar ernst is. ""Waarom zou ik naar school gaan als er toch geen toekomst voor me is?"" Regisseur Nathan Grossman was er vanaf dag één bij. Een toevalstreffer. Via via hoorde hij over Greta's stakingen bij het parlement, in aanloop naar de Zweedse verkiezingen. ""Ik herinner me dat ze erg verlegen was, totdat we gingen praten over klimaatverandering. Daarin was ze heel uitgesproken en juist die tegenstelling trok me aan."" Voor hij het weet tourt Grossman samen met Greta en haar vader Svante Thunberg naar wereldleiders en congressen. De pers stort zich enthousiast op de jonge klimaatactivist. ""In al die korte interviews bleef Greta nogal ééndimensionaal. Ik wilde graag begrijpen hoe ze de wereld zag en in haar hoofd kruipen om haar innerlijke monoloog te horen"", zegt Grossman. Het leidt tot een portret waarin ook een gewoon 15-jarige meisje is te zien. Zo twijfelt ze welke kleren ze zal kiezen, krijgt ze de slappe lach om een foto met de paus, maar raakt ze ook zichtbaar oververmoeid. Ze voelt zich een roepende in de woestijn en heeft heimwee naar huis en haar geliefde honden. Klimaatactivist Sytze Fortuin (14): ""Ik vond het mooi hoe deze film ook haar kwetsbare kant liet zien. Ze heeft eigenlijk haar leven een beetje opgegeven voor een doel waar ze heel erg in gelooft. Alleen zou het niet haar taak moeten zijn, als kind."" Klimaatactivist Elisa Evrengun (13) vond het dapper dat Greta zich zo uitsprak. ""Ze is voor mij geen heldin of goeroe, maar ik vind het goed dat ze deze beweging op gang heeft gezet."" Jacquelien van Stekelenburg is hoogleraar Sociale verandering en conflict en doet internationaal onderzoek naar demonstraties, naar die van Fridays For Future in het bijzonder. ""Naarmate met name meiden zich sterker identificeren met Greta hebben ze ook het idee dat hun deelname aan protesten effectiever is. Greta is echt een rolmodel."" Dat ze Asperger heeft, een vorm van autisme, ziet Greta zelf als een voordeel. In de film wijst ze een politicus er fijntjes op dat dat ze niet líjdt aan Asperger, maar het eenvoudigweg hééft. Het stelt haar in staat om laserfocused te zijn en alle klimaatinformatie tot in detail te absorberen. Soms wordt Greta's perfectie haar vader teveel. Terwijl er belangrijke mensen op hen wachten, twijfelt Greta lang over de spelling van het woord gasstation in een speech. Vader Svante vindt vooral dat ze moeten vertrekken. Vol onbegrip krult zijn dochter zich op in haar hotelbed en sluit zich af. De film toont hoe populistische wereldleiders als Donald Trump en Jair Bolsonaro niet schromen om het meisje publiekelijk belachelijk te maken. ""Ze heeft een hele authentieke emotionele manier van spreken, die ze ook echt heel gepassioneerd uitdraagt"", zegt Van Stekelenburg. ""Dat betekent dat ze een emotionele snaar kan raken. Het zijn niet alleen de jongeren, het zijn ook de volwassenen die ze weet te mobiliseren. Mensen zien dat ze veel invloed heeft. In die zin is ze een politieke factor waar ze rekening mee moeten houden, 15 jaar of niet."" Grossman merkte vaak dat belangrijke politici zich geen raad wisten met de directheid van Greta. ""Ze gaven haar dan een schouderklopje vanwege haar betrokkenheid zonder verder op de boodschap zelf in te gaan. Toch denk ik dat ze invloed heeft gehad op het klimaatdebat."" Greta's speeches roepen zowel bewondering als woede op. Tijdens de VN-klimaattop in 2019 hield ze haar inmiddels legendarische 'How Dare You Speech': Volg hier het belangrijkste coronanieuws van vandaag. Vannacht ramde een metro een stootblok in Spijkenisse en het voertuig kwam terecht op de Walvisstaarten van Maarten Struijs. Als het armoedebeleid niet wordt aangepast, krijgen volgens het Nibud steeds meer mensen geldproblemen."	0
Minder activistisch dan Greta Thunberg, maar minstens zo gepassioneerd: 5 portretten van jonge klimaatverbeteraars	Leidsch Dagblad	De 17-jarige Greta Thunberg is hét gezicht achter de luide oproep tot klimaatverandering, maar dichter bij huis zijn er vele voorbeelden van generatiegenoten die zich vol overgave inzetten voor een duurzamere wereld. Ieder op eigen wijze. Vijf portretten.	0
Greta Thunberg in intieme docu: 'Mijn leven lijkt wel een surrealistische film'	Volkskrant	" I Am Greta is een persoonlijk portret van iemand die liever niet geportretteerd wil worden. Het gaat om haar boodschap: wereldleiders moeten meer doen voor het klimaat. Om jongeren daarvan te doordringen, is de film vrijdag gratis voor hen te zien. Wordt Greta Thunberg aangestuurd door hogere politieke machten? Is haar vader eigenlijk de stuwende kracht achter haar pogingen om wereldleiders aan te zetten tot een ambitieuzer klimaatbeleid? Nee, de jonge Zweedse klimaatactiviste is eigengereid en vaart nadrukkelijk op eigen kompas, blijkt uit I Am Greta, een documentaire over Thunbergs leven en werk. De film is vrijdag gratis in de bioscoop te zien voor jongeren tot en met 17 jaar. Mijn leven lijkt wel een surrealistische film, zegt Thunberg in dit zorgvuldig en intiem gefilmde (maar zeker niet volledige) portret. Het is zo’n film waarin een anoniem en getroebleerd muurbloempje dankzij een miraculeuze combinatie van doorzettingsvermogen, uniek talent, geluk en privilege plotseling wordt gezien door haar omgeving en uitgroeit tot held van het verhaal. I Am Greta laat in observerende stijl, zonder aanvullend gepraat in de camera, zien hoe Thunberg (toen 15 jaar) in augustus 2018 als eenzame spijbelaar voor het Zweedse parlement met een skolstrejk för klimatet-bord actievoert voor een ambitieuzer klimaatbeleid. Dan begint haar saga: meer jongeren sluiten zich aan, de media duiken erop, Arnold Schwarzenegger moedigt haar aan in een tweet. Enkele maanden later al spreekt ze op internationale klimaatcongressen. De documentaire eindigt met haar zeiltocht over de Atlantische Oceaan naar New York (Thunberg en haar ouders besloten te stoppen met vliegen), waar ze ruim een jaar na haar eerste stakingsdag tijdens een VN-klimaattop in emotioneel betoog wereldleiders het vuur na aan de schenen legt: ‘Jullie hebben mijn dromen gestolen!’ De film is een persoonlijk portret van iemand die liever niet geportretteerd wil worden. Haar boodschap moet wat Thunberg betreft centraal staan. Haar aspergersyndroom komt uitgebreid aan bod; ze toont zich opmerkelijk zelfbewust over haar aandoening, die het volgens haar eenvoudig maakt om door alle ruis en onzin van politici heen te prikken. Het inzichtelijkst zijn de onderonsjes met vader Svante, die in haar kielzog meereist. Hij is volgens critici een van de grootste Greta-souffleurs, maar blijkt in werkelijkheid (althans: voor de camera) een lieve man die zijn dochter af en toe juist probeert af te remmen. Het woord ‘massa-extinctie’ is wat hem betreft wat te radicaal voor het persbericht over de gevolgen van de opwarming van de aarde. Pap, daar gáát het juist om, zie je haar denken. Als de documentaire ergens in slaagt, dan is het wel in de ontmanteling van het idee dat Thunberg door een hogere hand wordt aangestuurd. Dat blijkt ook uit de scène waarin ze hardop kritiek voorleest op haar persoon en haar gedachten. ‘Fuck Greta’, gevolgd door een schaterlach. Toch blijven er vragen over. Informatie over de financiën van Thunbergs tour ontbreekt volledig, waardoor documentaireregisseur Nathan Grossman onnodig veel munitie creëert voor iedereen die Thunberg beschouwt als een marionet – wie meer wil weten moet zelf googlen. Moeder Malena Ernman, oud-operazangeres, blijft vrijwel volledig buiten beeld. Het lijkt alsof de makers van I Am Greta in een kramp schoten naarmate Thunbergs beroemdheid toenam. In de wetenschap dat elke snipper kritiek door de Poetins, Trumps en Bolsonaro’s (ze verschijnen na elkaar in beeld met opmerkingen over de ‘blaag’) van deze wereld kan worden uitvergroot of uit zijn verband worden getrokken, besloten de makers antwoorden op eenvoudige vragen over familie en financiering buiten de film te houden. I Am Greta werkt vooral enthousiasmerend en effectief als verlengstuk van de klimaatprotesten door jongeren die twee jaar geleden door Thunberg in gang werden gezet. Nu het dankzij die andere crisis lastig is geworden de pleinen en straten vol te krijgen, bieden de bioscopen een tijdelijk onderkomen aan actievoerders voor een betere wereld. I Am Greta gaat vrijdag in 14 bioscopen gratis in voorpremière voor jongeren tot en met 17 jaar, landelijke première 22 oktober. Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	3
Scholieren kunnen vrijdag gratis naar documentaire over Greta Thunberg	NU.nl	Je gebruikt een adblocker. Wij kunnen onze artikelen alleen gratis toegankelijk voor je maken dankzij advertenties. Wil je jouw adblocker voor ons pauzeren? Scholieren van zeventien jaar of jonger kunnen op vrijdag 16 oktober gratis naar de bioscoop om de documentaire I Am Greta, over het leven van klimaatactivist Greta Thunberg, te zien. Dat heeft de organisatie Fridays For Future Nederland maandag bekendgemaakt op de website. Fridays For Future heeft de actie opgezet met filmdistributeur Periscoop Film. Het nieuws is bekendgemaakt op de eerste Klimaatdag. Het doel van de actie is om zoveel mogelijk jongeren kennis te laten maken met I Am Greta. De documentaire volgt Thunbergs ontwikkeling tot de wereldwijd bekende klimaatactivist die ze nu is - van de eerste schoolstakingen bij het Zweedse parlement op vrijdag tot de zeiltocht die haar in 2019 naar de Verenigde Naties-conferentie in New York bracht, waar ze over het klimaat sprak. Scholieren kunnen de film zien in bioscopen in Amersfoort, Amsterdam, Den Haag, Deventer, Eindhoven, Groningen, Haarlem, Leeuwarden, Nijmegen en Rotterdam. I Am Greta is - op de voorvertoning voor scholieren na - vanaf 22 oktober in de bioscoop te zien. © 2020 DPG Media Digital B.V. | NU.nl onderdeel van DPG Media Magazines groep 	3
De WHO, of toch Greta Thunberg? Dit zijn de kanshebbers voor de Nobelprijs voor de Vrede	Trouw	" De Nobelprijs voor de Vrede wordt vrijdag in Oslo toegekend. Kan het Noors Nobelcomité, dat de keuze maakt, om de coronapandemie heen? Er zijn van die jaren dat de Nobelprijs voor de Vrede misschien maar overgeslagen moet worden. Als het puur om militaire conflicten gaat is 2020 geen rampjaar. Maar wie wat breder kijkt naar het welzijn van de wereldbevolking, moet erkennen dat het deze keer lastig is om een succes te belonen. Zeker als het gaat om de volksgezondheid. Het coronavirus heeft zijn stempel gedrukt op veel lijstjes die de ronde doen aan de vooravond van de prijsuitreiking. Zo zet het Amerikaanse tijdschrift Time, niet als enige, de wereldgezondheidsorganisatie WHO bovenaan. Ook bij bookmakers staat die organisatie bovenaan de kanshebbers, een gokje op de WHO levert dus niet zoveel op. Maar velen zullen moord en brand roepen als directeur-generaal Tedros Adhanom Ghebreyesus straks de prijs van 9 miljoen Zweedse kronen (ruim 860.000 euro) in ontvangst mag nemen. Sinds de uitbraak van het virus is aan hem de kritiek blijven kleven dat hij te veel aan de hand van China heeft gelopen en te laat is geweest met waarschuwingen. Toekenning van de prijs aan een organisatie die zorgverleners vertegenwoordigt, is een minder controversieel alternatief. De vraag is welk signaal de vijf leden van het Noors Nobelcomité, dat de prijs toekent, dit jaar willen geven. Als ze zich laten leiden door de actualiteit, kunnen ze moeilijk om de coronapandemie heen. Maar ze kunnen ook eigenzinnig kiezen voor een ander thema. Volgens de bookmakers en veel kenners zijn na de WHO de beste kansen voor Greta Thunberg en Jacinda Ardern. De jonge Zweedse heeft zich met veel energie ingezet voor het klimaat en de Nieuw-Zeelandse premier voor verdraagzaamheid, na aanslagen op moskeeën in Christchurch. Een prijs voor Ardern zou ook een beloning zijn voor haar leiderschapsstijl, heel anders dan die van de vele autocraten op het wereldtoneel. Goede kandidaten zijn ook drie Wit-Russische vrouwen: Svetlana Tichanovskaja, Maria Kolesnikova en Veronika Tsepkalo. Zij leiden het vreedzame verzet tegen een autocraat, president Aleksandr Loekasjenko. Helaas, de nominaties voor deze Nobelprijs zijn al maanden geleden gedaan en de kans is klein dat zij tussen de 318 namen op de – geheime – lijst staan. De protesten in Wit-Rusland, die in juni begonnen en waarin de drie vrouwen in augustus het voortouw namen, kwamen te laat. Op die lijst staan waarschijnlijk wel de Russische oppositieleider Aleksej Navalny, de Saudische activiste voor vrouwenrechten Loujain al-Hathloul en de Soedanese studente en protestleider Alaa Salah. Donald Trump is ook weer genomineerd en dit jaar heeft hij, volgens zijn aanhangers, echt iets voor elkaar gekregen: toenadering tussen een aantal Arabische landen en Israël. Maar het is zeer de vraag of het comité daar gevoelig voor is, ook omdat de Palestijnen totaal buitenspel staan. Trump heeft veel kritiek op de media en die staan toch al onder druk, nu sommige overheden ‘fake news’ verspreiden. Daarom doen organisaties die zich inzetten voor persvrijheid en voor de bescherming van journalisten het goed op de lijstjes, zoals het in New York gevestigde Comittee to Protect Journalists en het van oorsprong Franse Reporters sans frontières. Als het comité een politiek signaal wil afgeven, zijn er meer opties: voorlieden van de Amerikaanse beweging Black Lives Matter, zoals de Amerikaanse vrouwen Alicia Garza, Patrisse Cullors en Opal Tometi, mensen die opkomen tegen de onderdrukking van de Oeigoeren, zoals Ilham Tohti, of voor democratie in Hongkong, zoals Nathan Law. Toekenning aan een van deze critici van China zou daar niet goed vallen, al is er voor Peking een nog gevaarlijkere kandidaat: de Taiwanese president Tsai Ing-wen. Een vrouw die aan het begin van dit jaar democratisch is herkozen terwijl haar land onder dreiging van China leeft en die bovendien leiding geeft aan een regering die het coronavirus zeer succesvol buiten de deur heeft gehouden, ook al mag Taiwan van China geen lid zijn van de WHO. Abiy Ahmed Ali, de hervormingsgezinde premier van Ethiopië, heeft de Nobelprijs voor de Vrede 2019 gekregen. Hij maakte als militair deel uit van een repressief regime, maar ontpopte zich tot een aimabele man die vrede predikt. Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	0
Greta Thunberg roept Amerikanen op om op Joe Biden te stemmen	RTL Nieuws	" Klimaatactiviste Greta Thunberg heeft Amerikanen via Twitter opgeroepen bij de komende verkiezingen op Joe Biden te stemmen. ""Ga je organiseren en zorg dat iedereen op #Biden stemt"", schreef Thunberg. De Zweedse tiener zegt zich normaal gesproken niet te bemoeien met partijpolitiek, maar vindt de verkiezingen in de Verenigde Staten te belangrijk om te zwijgen. Trump staat niet bekend als een fan van Thunberg. Hij bespotte haar vorig jaar nog op Twitter. Hij maakte duidelijk het belachelijk te vinden dat Time Magazine haar had uitgeroepen tot Persoon van het Jaar. De klimaatplannen van Trump en zijn tegenstander lopen nogal uiteen. Zo wil voormalig vicepresident Biden dat zijn land zich blijft houden aan het internationale klimaatverdrag van Parijs. Trump heeft juist een proces in gang gezet om uit dat akkoord te stappen. Hij vindt het verdrag schadelijk voor de VS. Altijd weten wat er speelt?Download de gratis RTL Nieuws-app en blijf op de hoogte."	0
Waarom is Greta Thunbergs generatie zo actiegericht? Psycholoog Jos Ahlers over de groene missie van generatie Z	Haarlems Dagblad	De Zweedse klimaatactiviste Greta Thunberg (17) is ‘toch wel een uniek exemplaar’, maar het actiegerichte en grenzeloze geloof in oplossingen typeert bij uitstek generatie Z (geboren tussen 1995-2012) bij wie grote vraagstukken als de klimaatcrisis op het bordje ligt. De Haarlemse sociaal psycholoog en auteur Jos Ahlers (57) over de groene missie van deze jongeren van wie de krant een aantal portretteerde, verderop te lezen in de Plus-bijlage. ,,Jongeren zijn altijd druk met zichzelf, ze zijn aan het uitzoeken wie ze zijn en hoe ze zich tot anderen verhouden”, weet sociaal psycholoog Jos Ahlers. ,,Maar wat de huidige generatie jongeren bijzonder maakt, is dat ze zich ook volop inzetten voor grote onderwerpen; het klimaat en inclusiviteit.” We hebben het over Generatie Z (’GenZ’), geboren tussen 1995 en 2012, die werk maakt van sociale rechtvaardigheid voor arme landen, gendergelijkheid, en van Black Lives Matter. ,,Ze hebben het heel goed én maken zich druk over een ander.” En eveneens kenmerkend: ,,Deze generatie ziet altijd kansen en heeft het grenzeloze geloof dat je, als je het met zijn allen doet, alles kunt oplossen.”	0
Greta Thunberg: Documentaire laat zien dat ik niet dat boze, naïeve kind ben	NU.nl	"Je gebruikt een adblocker. Wij kunnen onze artikelen alleen gratis toegankelijk voor je maken dankzij advertenties. Wil je jouw adblocker voor ons pauzeren? De documentaire I Am Greta, laat volgens Greta Thunberg haar ""echte zelf"" zien en niet ""dat boze, naïeve kind"", zegt ze tegen persbureau Reuters. In de documentaire wordt het dagelijks leven van de zeventienjarige milieuactivist een jaar lang vastgelegd. De film volgt de Zweedse milieuactivist vanaf het begin van haar schoolstakingen in Stockholm tot haar reizen over de hele wereld om wetenschappers en klimaatdeskundigen te ontmoeten. Thunberg verscheen vrijdag via een videoconferentie vanuit school op de première van haar documentaire in Venetië. ""Het is je (regisseur Nathan Grossman, red.) gelukt om mij voor te stellen als mijzelf en niet als de persoon die de media mij deed lijken: het boze, naïeve kind dat in de algemene vergadering van de Verenigde Naties zit te schreeuwen tegen wereldleiders. Dat is niet de persoon die ik ben"", aldus Thunberg. ""Ik denk dat hij me zeker heeft doen overkomen als een meer verlegen nerdy persoon. Dat is wie ik echt ben."" Daarnaast zegt de jonge milieuactivist dat de documentaire enkele beschuldigingen ontkracht van critici die zeggen dat ze door anderen wordt gemanipuleerd. ""Sommige mensen zeggen dat ik niet voor mezelf denk of dat iemand anders mijn toespraken schrijft. In de film kun je zien dat dat echt niet waar is."" De documentaire I Am Greta is gemaakt door Grossman en opgenomen in 2018. De regisseur had toentertijd nog geen idee dat Thunberg, die vijftien jaar oud was toen ze haar protest begon, snel het boegbeeld zou worden van de wereldwijde klimaatcrisiscampagne. © 2020 DPG Media Digital B.V. | NU.nl onderdeel van DPG Media Magazines groep "	0
Nieuwe biografie Greta Thunberg: 'Ze leed aan anorexia'	Parool.nl	" De Zweedse klimaatactiviste Greta Thunberg kampte in haar jonge jaren niet alleen met autisme, maar ook met anorexia. Dat schrijft haar familie in een nieuwe biografie over Greta. Het boek Our House is on Fire: Scenes of a Family and a Planet in Crisis is geschreven door de hele familie Thunberg. In het boek wordt beschreven hoe Thunberg als jong kind werd gepest en anorexia ontwikkelde. “Ze verdween langzaam in een soort duisternis. Ze stopte met pianospelen. Ze lachte niet meer. Ze praatte niet meer. En ze stopte met eten,” vertelt haar moeder, de operazangeres Malena Ernman. In twee maanden tijd verloor de klimaatactiviste 10 kilo. Ze kwam onder behandeling bij psychiaters die bij haar het syndroom van Asperger en een dwangstoornis vaststelden. In het boek wordt beschreven hoe de ommekeer in Thunbergs eetstoornis kwam toen ze in gesprek raakte met een activist van Greenpeace tijdens de eerste schoolstaking voor het klimaat. Die bood haar veganistische Thaise noedels aan. “Ze neemt een hap. En nog een. Greta blijft eten. Niet een paar hapjes maar de hele portie,” aldus haar moeder in de biografie. Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	0
Greta Thunberg en co betogen opnieuw voor klimaat	Knack.be	De Zweedse klimaatactiviste Greta Thunberg verzamelde vrijdag in het kader van de wereldwijde klimaatbeweging Fridays for Future met een tiental andere demonstranten voor het parlement in Stockholm. Ook in ons land is er actie gepland. 'Schoolstaking week 110', twitterde de 17-jarige tiener. 'Vandaag is onze wereldwijde dag van klimaatactie, en we staken op meer dan 3.100 plaatsen! In Zweden zijn bijeenkomsten van meer dan 50 mensen niet toegestaan vanwege COVID-19, dus we passen ons aan', klonk het voorts. Thunberg droeg haar bekende protestbord met zich mee, met daarop de leuze 'Skolstrejk för klimatet' (Schoolstaking voor het klimaat), samen met een ander bord waarmee ze opriep om afstand te houden en - in Zweden - met niet meer dan 50 deelnemers samen te komen. De Zweedse droeg ook een mondmasker met het logo van de klimaatbeweging. School strike week 110.Today is our global day of climate action, and we strike in over 3100 places!In Sweden gatherings over 50 people are not allowed due to COVID-19, so we adapt.#climatestrike #fridaysforfuture #schoolstrike4climate #FaceTheClimateEmergency pic.twitter.com/aQqyKgBYIb Vrijdag trekken klimaatactivisten van over de hele wereld opnieuw de straat op om meer inspanningen te eisen in de strijd tegen de klimaatverandering. Ook in ons land is er actie gepland. De 17-jarige Thunberg begon in augustus 2018 schoolstakingen op vrijdag te houden uit protest tegen de klimaatverandering. Ze bracht daarmee een wereldwijde beweging op gang. Sinds de uitbraak van de coronapandemie waren de protesten van Fridays for Future voornamelijk een online gebeuren. In samenwerking met Dirk Draulans en Jean-Pascal van Ypersele lanceert Knack het Klimaatalarm. In een manifest schetsen zij de huidige situatie van ons klimaat en de mogelijke gevolgen voor de aarde en de mens. Met het Klimaatalarm verschuift Knack de debatten weer naar het klimaat. Ontdek meer.	1
Vader Greta Thunberg: 'Ik zag het niet zitten dat ze actie ging voeren'	NOS	"De vader van de 16-jarige Greta Thunberg vond het destijds ""geen goed idee"" dat zijn dochter actie zou gaan voeren voor het klimaat. Toch heeft het klimaatstaken haar veel goed gedaan, zegt Svante Thunberg in een interview met de BBC. ""Je dochter die zichzelf in de frontlinie werpt om zo'n groot vraagstuk als klimaatverandering aan te pakken. Dat wil je als ouder niet"", aldus Greta's vader. De familie van Thunberg is in Zweden weliswaar bekend - haar vader is acteur en haar moeder operazangeres - maar ze spraken zich voorheen nauwelijks uit over hun dochter. Nu doet hij dat wel in een radio-interview. Daarin vertelt Svante Thunberg onder meer dat zijn dochter, die asperger heeft, vroeger te kampen had met depressies. ""Ze at en praatte niet meer. Ze ging niet meer naar school en zat een jaar thuis. Het was een nachtmerrie voor ons als ouders."" Greta kwam er volgens haar vader bovenop toen ze begon met actievoeren. ""Ineens kon ze dingen aan die ze daarvoor niet deed. Ze is nu bekend, maar voor mij heeft dit haar tot een normaal kind gemaakt, ze is gelukkig. Ze danst en lacht veel."" Dat Greta door haar ouders erg wordt beïnvloed, is niet waar, zegt Svante. Volgens haar vader is het juist andersom: ""We zijn gestopt met vliegen. Mijn vrouw moest daarom haar carrière omgooien. Dat deed ze niet om het klimaat te redden, maar om haar kind te redden. Toen we die veranderingen maakten, zagen we hoe ze [Greta] daarvan groeide, hoeveel energie ze ervan kreeg."" Afgelopen jaar sprak de Zweedse scholiere onder meer voor het Amerikaanse Congres over klimaatverandering, werd ze genomineerd voor de Nobelprijs voor de Vrede en werd ze door weekblad Time gekozen tot Persoon van het jaar. Toch maakt haar vader zich dikwijls zorgen over Greta, vooral vanwege de negatieve reacties die zij krijgt. Zo noemde president Bolsonaro van Brazilië haar een ""snotaap"" en schreef de Amerikaanse president recent op Twitter: ""Greta moet haar woede onder controle zien te krijgen en daarna naar een ouderwets goede film gaan met een vriend. Chill Greta chill!"" Om die reacties moet ze vooral lachen, zegt vader Svante. Zelf zegt de activiste tegen de BBC: ""Die aanvallen van president Trump zijn grappig, ze betekenen niks. Maar ze laten wel iets zien, namelijk dat hij bang is voor jongeren die voor verandering zorgen."" So ridiculous. Greta must work on her Anger Management problem, then go to a good old fashioned movie with a friend! Chill Greta, Chill! https://t.co/M8ZtS8okzE Volg hier het belangrijkste coronanieuws van vandaag. Vannacht ramde een metro een stootblok in Spijkenisse en het voertuig kwam terecht op de Walvisstaarten van Maarten Struijs. Als het armoedebeleid niet wordt aangepast, krijgen volgens het Nibud steeds meer mensen geldproblemen."	0
Nobelprijs naar Greta Thunberg? | Buitenland | Telegraaf.nl	Telegraaf.nl	Donald Trump vindt al langer dat de prijs naar hem zou moeten gaan, maar klimaatactiviste Greta Thunberg gooit hogere ogen dit jaar. OSLO - De kans is groot dat de door hem als ’een boos meisje’ weggezette milieuactiviste Greta Thunberg de Nobelprijs voor de Vrede wint, vóór haar plaaggeest Donald Trump. De nu 17-jarige Zweedse is voor de tweede keer genomineerd voor de prestigieuze prijs, van Trump weten we niet of hij dit jaar is voorgedragen, maar wel dat hij is voorgedragen voor 2021. Donald Trump vindt al langer dat de prijs naar hem zou moeten gaan, maar klimaatactiviste Greta Thunberg gooit hogere ogen dit jaar.	0
Greta Thunberg: verafgood en verguisd - Groen & duurzaamheid	Reformatorisch Dagblad	In amper een jaar tijd groeide de Zweedse tiener Greta Thunberg uit tot het boegbeeld van de wereldwijde klimaatbeweging. Met haar aanpak oogst ze zowel bewondering als kritiek. Zo schoot haar emotionele speech in New York sommigen in het verkeerde keelgat. Een portret. Hoe snel kan het gaan? Halverwege 2018 was Thunberg nog een onbeduidende scholier. Inmiddels maakte de hele wereld kennis met de 16-jarige activiste, is ze volgens het Amerikaanse tijdschrift Time ”Persoon van het jaar” en heeft vrijwel iedereen een mening over haar. Waar Thunberg ook komt, ze staat vol in de schijnwerpers. Zo moest de Zweedse begin december tijdens een klimaatprotest in Madrid uit enthousiaste menigte worden gehaald. Ze werd bijna onder de voet gelopen. Voor veel jongeren –met name meiden– is Greta een identificatiefiguur, signaleert Jacquelien van Stekelenburg. De hoogleraar sociale verandering en conflict aan de VU deed onderzoek naar klimaatdemonstraties door jongeren. „Inmiddels is ze meer dan dat. Ze is de kopvrouw van de klimaatbeweging geworden. Ze wordt uitgenodigd op allerlei belangrijke bijeenkomsten en wordt niet alleen door jongeren, maar ook door politici en milieuclubs op een voetstuk gezet.” Dat tieners zich dankzij Thunberg laten horen waardeert theoloog-filosoof Henk Massink als positief. „Ik vind het mooi dat jongeren weer zo gepassioneerd en maatschappelijk betrokken zijn. Dat heb ik decennialang gemist.” Wat precies de reden is dat Thunberg wereldwijd doorbrak, is lastig te zeggen, vindt Van Stekelenburg. Ze trekt de vergelijking met plotselinge hypes op het schoolplein. „Waarom is het opeens knikkertijd? Die processen zijn ingewikkeld. Een factor kan het weer zijn: vorig jaar hadden we een extreem warme zomer. En deze winter lag er sneeuw in Los Angeles. Ook extreem.” Haar populariteit heeft ze in ieder geval niet te danken aan het feit dat ze iets speciaals doet, stelt Tjirk van der Ziel, docent sociologie en onderzoeker storytelling aan de Christelijke Hogeschool Ede. „Haar speeches zijn niet uitzonderlijk. Ze is geen uitmuntend redenaar. Nee, haar cultstatus dankt ze vooral aan de omarming door het publiek. Tijdens haar persconferentie bij de klimaattop in Madrid waren er meer tv-ploegen dan bij welk persmoment van een hooggeplaatste wereldleider ook. De media spelen dus een belangrijke rol.” Uiteindelijk is de status van Thunberg een vrucht van deze tijd, stelt de CHE-docent. „Mensen zijn op zoek naar helden. We missen Mandelafiguren. Greta wordt wel vergeleken met Jeanne d’Arc. Zij was de nationale heldin van Frankrijk, omdat ze vooropging in de strijd tegen de Engelsen. De wereld gonst op dit moment van de conflicten, oorlogen en het slechte nieuws, zoals klimaatverandering. In zo’n tijd staat een jong en onbedorven kind op dat wars is van de politiek. Dat is verfrissend en slaat dus aan.” „How dare you?” „Hoe durft u?” Dat slingerde Greta met overslaande stem de wereldleiders naar het hoofd toen ze in september op de speciale klimaatactietop in New York mocht spreken. In haar toespraak verweet Thunberg wereldleiders dat ze alleen maar praten over geld en over „sprookjes van eeuwige economische groei.” Dit gaat ten koste van de toekomst van de toekomstige generatie, beet ze hen toe. „Jullie stelen mijn toekomst.” Hoewel de jonge activiste al langer bagger over zich heen kreeg, ontlokte juist haar optreden in New York veel kritiek. De „hysterische” Thunberg zou „gehersenspoeld” zijn. Een sarcastische president Trump twitterde: „Zo leuk om te zien. Ze lijkt me een heel gelukkig meisje dat zin heeft in een stralende en mooie toekomst.” In een peiling van Maurice de Hond bleek dat bijna de helft van de Nederlanders „vrij negatief” (15 procent) of „negatief” (31 procent) over de toespraak van Thunberg dacht. Ruim een kwart was positief. Die steun kwam vooral uit de achterban van GroenLinks, PvdD en PvdA. FVD- en PVV-aanhangers waren het negatiefst. De kritiek die ze oogstte, valt goed te verklaren, stelt de Amsterdamse hoogleraar Van Stekelenburg. „Ze toonde haar gevoelens in een politieke arena waar normaal gesproken alleen rationele betogen langskomen. Zo’n emotionele speech is daar hoogst ongebruikelijk.” Ook Van der Ziel is niet verbaasd dat Thunbergs boodschap weerstand oproept. „Ze gaat het debat met een gestrekt been in. En iedereen die een radicaal standpunt vertolkt, krijgt tegenwind. Je roept dat nu eenmaal op.” Toch schuilt er meer achter de kritiek, denkt de CHE’er. „Critici voelen zich aangevallen. Ze voelen zich onbehaaglijk bij Thunberg, omdat ze iedereen aanspreekt op de eigen verantwoordelijkheid om iets te doen tegen klimaatverandering. Om de eigen levensstijl maar niet te hoeven veranderen, spelen ze op de persoon.” Een ander veelgenoemd punt van kritiek is dat mensen om Thunberg heen misbruik van haar en haar autisme zouden maken. Van der Ziel kan dat niet direct beamen. „Vanwege haar bekendheid kan ik me wel voorstellen dat mensen daar voordeel uit proberen te halen. Thunberg brengt hele volksstammen op de been, dus door haar af te beelden en als symbool te gebruiken, profiteer je mee. Vooral milieuorganisaties doen dat. Ik zou zeggen dat ze strategisch gebruik –en dus geen misbruik– van haar maken.” Een gevolg van haar bekendheid is dat Thunbergs doen en laten onder een vergrootglas ligt. Waar groene politici weleens met meel in de mond praten gezien hun vakantiekiekjes uit verre oorden, kan Thunberg van schijnheiligheid niet worden beticht. Ze eet geen vlees en reist pertinent niet met het vliegtuig. Naar New York ging ze per zeilschip en richting de klimaattop in Madrid voer ze mee op een catamaran. Thunbergs consequentheid werkt in haar voordeel, denkt Van der Ziel. „Ze heeft iets authentieks. In haar radicaliteit om duurzaam te leven straalt ze iets puurs uit. Anderen denken: zo kan ik niet leven, maar haar lukt het wel.” Eind 2018 kreeg de populariteit van Thunberg absurde trekjes. De Zweedse Kerk in Malmö kondigde aan dat ze in Gretha Thunberg een van de opvolgers van Jezus Christus zag. Voor Van der Ziel gaat dat veel te ver. „Een mens kun je nooit vergelijken met Jezus. Als je zoiets beweert, neem je de kern van je eigen geloof niet serieus.” Massink: „Dat mensen haar zo adoreren vind ik een bijzonder fenomeen. Haar de opvolger van de Heere Jezus noemen kan volstrekt niet.” Daarmee is wat Massink betreft niet alles gezegd over hoe christenen zich moeten verhouden tot de klimaatactiviste. „Thunberg moet uiteindelijk op de inhoud worden beoordeeld”, vindt de auteur van het boek ”Oog voor de schepping”. „Daarbij speelt mee hoe je het klimaatprobleem taxeert. Zelf vind ik dat de wetenschap overtuigend bewijst dat er iets mis is met het klimaat door menselijk toedoen. We moeten wat mij betreft altijd uitgaan van de best beschikbare kennis. Ik sta dus achter haar boodschap.” De theoloog-filosoof is echter niet weg van de gewraakte speech van Thunberg. „Die kwam op mij vrij dramatisch over. Met haar verbeten toon nam ze mij niet voor zich in.” Toch onderscheidt hij graag vorm van inhoud. „Want op wát ze zei, valt weinig af te dingen. Ze weet waar ze het over heeft. Dat het bijvoorbeeld lang aan politieke wil ontbrak om iets te doen aan klimaatverandering, daar heeft ze gelijk in.” De oproep om iets te doen aan klimaatverandering hoeft christenen niet af te schrikken, vindt de theoloog. „We moeten voorzichtig zijn die af te wijzen met het oog op Gods voorzienigheid. Dan ontstaat er een tegenstelling met de menselijke verantwoordelijkheid. Ik vergelijk klimaatbeleid wel eens met de Deltawerken. Als de toekomst in Gods hand is, mochten we dan destijds wel maatregelen nemen tegen toekomstige overstromingen? Niemand zal durven beweren dat we dat niet mochten doen.” Hetzelfde geldt voor maatregelen tegen klimaatverandering, aldus Massink. Volgens Thunberg zelf hebben haar klimaatstakingen geen effect gesorteerd. Op de persconferentie in Madrid zei ze dat haar spijbelacties zich „niet hebben vertaald in actie” door regeringen. CHE-docent Van der Ziel ziet dat toch anders. Ze gaat zeker een erfenis nalaten, verwacht hij. „Al is haar invloed niet direct zichtbaar. Die zit meer achter de schermen. Thunberg zet de zaken op scherp. Wat zij zegt, gaat in de hoofden van politici zitten.” De Zweedse activiste reageert af en toe op de kritiek die ze te verstouwen krijgt. „Wanneer haters het gaan hebben over je uiterlijk en dat je anders bent (ze doelt op haar autisme, MK), (...) dan weet je dat je aan het winnen bent!” zei ze in augustus op Twitter. Ze vertelde vervolgens dat ze voor augustus 2018 zelden energie had, weinig praatte en thuiszat met een eetstoornis. „Dat alles is nu verdwenen, omdat ik een doel heb gevonden, in een wereld die voor zo veel mensen zo oppervlakkig en zinloos lijkt.” Greta Thunberg ziet op 3 januari 2003 in Stockholm het levenslicht. Al op jonge leeftijd raakt ze geïnteresseerd in milieu en wetenschap. Op 20 augustus 2018 staat een 15-jarige Greta voor het Zweedse parlement. Ze spijbelt van school. Het protestbord dat ze vasthoudt, toont de kreet: ”Skolstrejk för Klimatet” (”Schoolstaking voor het klimaat”). De berichtjes die ze daarvan plaatst op sociale media gaan viraal. Media in binnen- en buitenland springen er bovenop. Tienduizenden scholieren in ruim 150 landen volgen daarna haar voorbeeld en spijbelen vanwege klimaatverandering. Thunbergs actie groeit uit tot een wereldwijde beweging bekend onder namen als School Strikes 4 Climate, Fridays for Future, Youth for Climate. Tijdens een TEDx-conferentie verklaart Greta dat ze het syndroom van Asperger en een obsessief-compulsieve stoornis heeft. „Dat betekent in feite dat ik alleen spreek als ik denk dat het nodig is. Nu is een van die momenten.” Haar autisme kan een verklaring bieden voor haar sterke focus en verbetenheid rond het thema klimaat. Het scheelt niet veel of de tiener sleept in het najaar van 2019 de Nobelprijs voor de Vrede binnen. Ze is een van de genomineerden. In december wordt Thunberg door Time uitgeroepen tot persoon van het jaar. Ze is daarmee de jongste ooit die de cover van het tijdschrift tooide en komt daarmee in het rijtje van vooral mannelijke wereldgroten. „Van een spijbelend schoolmeisje tot een ontmoeting met de secretaris-generaal van de VN”, zo motiveert het Amerikaanse opinieblad de keuze. Charlotte Schimmel (17) uit Utrecht was in maart dit jaar een van de leerlingen van het Driestar College die spijbelden voor het klimaat. Greta Thunberg was voor haar daarbij een voorbeeld. „Ik vind haar erg dapper en gedreven. Ze staat voor haar boodschap en heeft een enorme beweging op gang gebracht.” Een christen moet als rentmeester zorgdragen voor de aarde, vindt de scholiere. Dat is ook de reden dat ze achter Thunberg staat. „We maken veel kapot. Zoals wij leven in het Westen is niet meer in harmonie met de schepping. Als klimaatstaking de weg is om daar verandering in te bewerkstelligen, vind ik dat oké. Iedereen kan zijn eigen levensstijl aanpassen, maar er moet meer gebeuren.” Dat spijbelen burgerlijke ongehoorzaamheid is, beseft Charlotte terdege. „Daarom is het ook maar bij een uitzondering gebleven. De motivatie was: waarom zou ik naar school gaan als anderen onze toekomst aan het verpesten zijn?”	0
Klimaatactiviste Greta Thunberg door Time verkozen tot persoon van het jaar	RTL Nieuws	 Het Amerikaanse tijdschrift Time Magazine heeft Greta Thunberg verkozen tot persoon van het jaar. Ze is de jongste persoon ooit die de titel mag dragen. De 16-jarige activiste krijgt de titel vanwege haar invloed op de klimaatprotesten wereldwijd. De jonge Zweedse werd in 2018 bekend. Zij zat toen vanaf de zomervakantie tot de Zweedse parlementsverkiezingen in september elke dag voor het Zweeds parlement. Dit deed ze om aandacht te vragen voor klimaatsverandering. Zo werd zij de eerste 'klimaatstaker'. Ze werd het afgelopen jaar uitgenodigd om te spreken op verschillende klimaatconferenties. Zo zit ze geregeld met wereldleiders aan tafel om in gesprek te gaan over het klimaat. In september was zij een van de genodigden op de klimaattop in New York. In plaats van het vliegtuig besloot zij met een zeilboot van Zweden naar Amerika te reizen. Dit is niet de eerste titel die Thunberg op haar naam heeft staan. In Zweden is zij door verschillende kranten en organisaties uitgeroepen tot vrouw van het jaar. Daarnaast was ze een van de genomineerden voor een Nobelprijs voor de Vrede. De activiste won de Nobelprijs niet, maar kreeg wel de Internationale Kindervredesprijs. Nu is ze door Time dus ook uitgeroepen tot persoon van het jaar. Elk jaar kiest het populaire Amerikaanse tijdschrift Time de persoon van het jaar. De titel werd voor het eerst uitgereikt in 1927. Toen ging het nog om 'man of the year' of 'woman of the year'. Pas in 1999 werd dit veranderd naar 'person of the year'. In tegenstelling tot wat de naam doet vermoeden hoeft het geen persoon te zijn die wordt gekozen. De winnaar kan net zo goed een plaats, idee, object of groep zijn. En het hoeft ook niet te gaan om iets of iemand die van positieve invloed is geweest. Adolf Hitler werd in 1938 bijvoorbeeld verkozen tot man van het jaar. De keuze van wie de persoon van het jaar wordt, ligt bij de redactie van het tijdschrift. Maar ze nodigen ook een aantal lezers uit om mee te denken. Daarnaast wordt online ook een poll gehouden. Of de uitslag van deze poll wordt meegenomen in de uiteindelijke beslissing, is niet duidelijk. De afgelopen twee jaar was de persoon van het jaar een groep mensen. In 2017 kreeg de #Metoo-beweging als 'de verbrekers van de stilte' de titel. Vorig jaar waren 'de bewakers van de waarheid' de winnaars. Hier ging het om een groep journalisten onder wie de vermoorde Jamal Khashoggi. Ook dit jaar stond weer een groep in de top 5, namelijk de demonstranten in Hongkong. Deze betogers gaan al sinds juni elke dag de straten op om te protesteren tegen de volgens hen groeiende macht van China in Hongkong. Een andere genomineerde die niet duidelijk een persoon is, is de klokkenluider. Daarmee wordt de CIA-officier bedoeld die de afzettingsprocedure van de Amerikaanse president Donald Trump heeft veroorzaakt. Deze anonieme persoon rapporteerde het telefoongesprek tussen Trump en de president van Oekraïne. Ook Democratisch voorzitter Nancy Pelosi haalde de shortlist vanwege haar inzet voor de afzettingsprocedure van Trump. In september van dit jaar maakte Pelosi bekend dat de procedure zou worden gestart. Hierin wordt gekeken of de Amerikaanse president zijn macht als president heeft gebruikt om een onderzoek te starten dat hem als presidentskandidaat zou helpen. Hij mag dan wel in opspraak zijn, toch stond ook Donald Trump in de top 5 van Time. Het is al de vierde keer dat hij wordt genomineerd. In het jaar dat hij werd verkozen als president, werd hij ook verkozen tot persoon van het jaar. Mocht hij de prijs winnen, is hij niet de eerste Amerikaanse president die de prijs meerdere keren ontvangt. Sinds het introduceren van de lijst zijn bijna alle Amerikaanse presidenten persoon van het jaar geweest, velen twee keer. President Franklin D. Roosevelt werd het zelfs drie keer: in 1932, 1934 en 1941. Altijd weten wat er speelt?Download de gratis RTL Nieuws-app en blijf op de hoogte.	3
BBC werkt samen met Greta Thunberg aan documentaire-reeks	NU.nl	"Je gebruikt een adblocker. Wij kunnen onze artikelen alleen gratis toegankelijk voor je maken dankzij advertenties. Wil je jouw adblocker voor ons pauzeren? BBC Studios' Science Unit gaat met milieuactivist Greta Thunberg samenwerken aan een documentaireserie over de internationale campagne van de 17-jarige Thunberg. Dat meldt Deadline op maandag. Het commerciële onderdeel van de Britse omroep kondigde de samenwerking aan op het jaarlijkse BBC Showcase-evenement, dat plaatsvond in Liverpool. Rob Liddell, uitvoerend producent van BBC Studios zei toen het volgende over het project: ""Klimaatverandering is waarschijnlijk het belangrijkste probleem in ons leven, dus het voelt als het juiste moment om een ​​gezaghebbende serie te maken die de feiten en wetenschap achter dit complexe onderwerp verkent."" Dat hij hierbij met Thunberg mag samenwerken vindt hij een grote eer. ""Het is een buitengewoon voorrecht om dit met Greta te doen. Om van binnenuit te kunnen zien hoe het is om een ​​wereldwijd icoon te zijn."" De serie zal vooral gaan over het activisme van Thunberg. Ze wordt gevolgd terwijl ze wetenschappers en klimaatdeskundigen ontmoet. Tegelijkertijd is het een coming of age-verhaal dat Thunberg volgt in haar reis naar volwassenheid. Het is nog niet duidelijk waar en wanneer de documentaireserie zal worden uitgezonden en uit hoeveel afleveringen deze zal bestaan. De BBC is niet de enige partij die geïnteresseerd was in een documentaire over Thunberg, ook de Amerikaanse streamingdienst Hulu brengt dit jaar een film uit over de Zweedse. © 2020 DPG Media Digital B.V. | NU.nl onderdeel van DPG Media Magazines groep "	0
Intiem portret van Greta Thunberg (17) | Film | Telegraaf.nl	Telegraaf.nl	Greta Thunberg ontketende met haar schoolstaking een wereldwijde klimaatrevolutie. De meningen over de Zweedse klimaatactiviste Greta Thunberg (17) zijn op z’n zachtst gezegd verdeeld. Dat maakt de documentaire I am Greta - in première op het 77e filmfestival van Venetië en vanaf 22 oktober te zien in de Nederlandse bioscopen - des te interessanter. Greta Thunberg ontketende met haar schoolstaking een wereldwijde klimaatrevolutie.	1
'Problemen oplossende' slak vernoemd naar Greta Thunberg	RTL Nieuws	" Eerder werd er al een kever naar Greta Thunberg vernoemd, en nu krijgt ook een pas ontdekte slak haar naam. Het gaat om een minuscuul slakje dat onlangs werd gevonden in het regenwoud van Brunei, in Azië. Het slakje - officieel craspedotropis gretathunbergae - is naar de Zweedse klimaatactiviste vernoemd omdat het volgens onderzoekers net als Thunberg problemen moet oplossen die het niet zelf heeft veroorzaakt. De craspedotropis gretathunbergae kan slecht tegen droogte, extreme temperaturen en de afname van bosgebieden. Het nieuw ontdekte diertje is ongeveer 2 millimeter groot, heeft grijze tentakels en draagt een holle schelp. ""Deze slak naar Greta Thunberg vernoemen is voor ons een manier om haar generatie te erkennen, die verantwoordelijk zal zijn voor het oplossen van problemen die ze zelf niet heeft gecreëerd"", zei een van de onderzoekers. De 17-jarige Thunberg heeft laten weten blij te zijn met de naam van de nieuwe slakkensoort. Thunberg groeide in 2018 uit tot een van de gezichten van de wereldwijde protestbeweging die maatregelen eist tegen klimaatverandering. Altijd weten wat er speelt?Download de gratis RTL Nieuws-app en blijf op de hoogte."	0
Greta Thunberg: 'Ga niet demonstreren' | Buitenland | Telegraaf.nl	Telegraaf.nl	Greta Thunberg pleit tijdelijk tegen klimaatprotesten. STOCKHOLM - Greta Thunberg vindt het klimaat belangrijk, maar niet zó belangrijk dat mensen ziek worden van ’Friday For Future’ protesten. De Zweedse klimaatactiviste heeft opgeroepen tot een tijdelijke stop op massale demonstraties. Greta Thunberg pleit tijdelijk tegen klimaatprotesten. Op Twitter schreef Greta: „Laten we doen wat de experts adviseren, zeker in risicogebieden. Wij jonge mensen worden weliswaar het minst geraakt door dit virus, maar het is essentieel dat we solidair zijn met de meest kwetsbaren en dat we handelen in het algemeen belang.” De Zweedse roept haar aanhangers op om tijdelijke andere manieren dan massale protesten te vinden om het klimaat onder de aandacht te brengen. Als alternatief voor de fysieke klimaatstakingen stelt ze voor om een ’digitale’ staking te houden op vrijdag. Dagelijks tijdens de lunch een update van het belangrijkste nieuws. Ongeldig e-mailadres. Vul nogmaals in aub. Lees hier ons privacybeleid.	0
Wat krijgen we nou? CNN bombardeert Greta Thunberg tot 'corona-expert'	Panorama	"Het is al een tijdje rustig rondom Greta Thunberg. Logisch, want met het coronavirus in de achtertuin hebben we wel even wat anders aan ons hoofd dan smeltende poolkappen. Die zijn óók belangrijk, maar nu even niet prioriteit nummer één. En aangezien het coronavirus het vliegverkeer en nagenoeg de hele wereldindustrie aan banden heeft gelegd, kunnen we niet anders dan concluderen dat er één sector is die profiteert dan dit virus, en dat is de natuur. Ergo: de klimaatdemonstranten houden zich op het moment even koest. Althans, mits ze niet ineens ook een andere professie blijken te hebben! Want wat schetste onze verbazing: Greta Thunberg gaat vanavond deelnemen aan een corona-debat! We verzinnen het niet: CNN kondigde op Twitter aan een 'Townhall meeting' te organiseren, waarin een panel van 'deskundigen' gaat praten over het coronavirus. Dat panel bestaat onder andere uit de voormalig voorzitter van de 'Centers for Disease Control', de voormalig voorzitter van de Amerikaanse gezondheidsorganisatie HHS en... Greta Thunberg. Nu gaan we heel even advocaat van de duivel spelen: het kán natuurlijk zijn dat Greta daar zit om uit de doeken te doen welke impact het coronavirus op het klimaat heeft. Het lijkt ons onwaarschijnlijk, maar het kán. Maar het is waarschijnlijker dat CNN wil dat deze meeting aandacht trekt. En dat is ze gelukt. Want de aankondiging van deze meeting bracht een storm van reacties mee. En met reacties bedoelen we kritiek. En met kritiek bedoelen we reacties in de trant van: ""Wat doet klimaattiener Thunberg op de plek van iemand die wél verstand van zaken heeft, zoals, we noemen maar een zijstraat, een gerenommeerde viroloog?"" En eerlijk is eerlijk: dat is best een terechte vraag. Former acting CDC director Richard Besser, former HHS secretary Kathleen Sebelius and activist Greta Thunberg join @AndersonCooper & @DrSanjayGupta for a live #CNNTownHall. Coronavirus - Facts and Fears, Thursday at 8 p.m. ET pic.twitter.com/I4FrXgwaL6"	0
Gehaat, geliefd en klimaatstaker van het eerste uur: Greta Thunberg	NOS	"Het begon op 20 augustus 2018 met een 15-jarige activist, alleen voor het Zweedse parlement. 'Skolstrejk för Klimatet', stond op het protestbord van Greta Thunberg. Haar actie groeide uit tot een wereldwijde beweging: vandaag staan in zo'n 150 landen klimaatstakingen gepland. Ook in Den Haag. De organisatie vindt het lastig om het aantal deelnemers in te schatten. Vorige week vrijdag deden er volgens een woordvoerder zo'n 6000 mensen mee in onder meer Amsterdam en Maastricht. Verspreid over de hele wereld staakten toen zeker honderdduizenden kinderen en volwassenen, volgens de organisatie zelfs miljoenen, voor een strenger milieubeleid. Het oorspronkelijke plan om te spijbelen tegen de opwarming van de aarde komt niet van Thunberg, maar van Bo Thorén. ""Ik had het idee, zij het charisma"", zegt de 49-jarige activist aan de telefoon. ""Niemand had kunnen voorspellen dat die stakingen zó groot zouden worden. Maar Greta is een van de weinige mensen die dat voor elkaar kan krijgen. Ze speelt het sociale spelletje niet mee, daar geeft ze helemaal niets om."" Haar superkracht, zo omschreef Thunberg haar autisme in interviews. ""Als ik geen asperger had gehad, dan had ik dit waarschijnlijk nooit gedaan."" Die compromisloze instelling kwam duidelijk terug in haar emotionele speech op de speciale VN-top maandag in New York. ""Jullie hebben mijn dromen afgepakt en mijn jeugd gestolen"", zei ze woedend tegen de wereldleiders in de zaal. Die confronterende speech leidde tot een tweedeling op sociale media. ""Het raakte je, of je ergert je er dood aan"", zo vatte retoricaprofessor Jaap de Jong het samen voor NOS Stories. De inmiddels 16-jarige activist beschuldigt volwassenen met ""hoe durven jullie?"" Daardoor voelt de kijker zich volgens De Jong snel aangesproken. ""Dat is onplezierig voor het publiek, maar Thunberg wil het publiek ook helemaal geen plezier doen."" Haar overtuiging is dat er nú iets moet gebeuren om een catastrofe te voorkomen. Zo'n heftige boodschap, zelfs als die wordt ondersteund door talloze klimaatrapporten, maakt Thunberg tot het mikpunt van spot en kritiek. Vooral bij een grote groep mensen die vindt dat de klimaatproblematiek wordt overdreven. Een man in Zweden is zelfs aangeklaagd wegens doodsbedreigingen aan Thunberg en haar moeder. De 39-jarige man zou meerdere brieven hebben geschreven aan de familie. Met als doel het direct laten ophouden van alle acties. Een opstelwedstrijd van de krant Svenska Dagbladet was het startschot voor de carrière van Thunberg als klimaatactivist. Ze werd tweede en vervolgens benaderde Thorén haar om een schoolstaking voor het klimaat te organiseren. De 49-jarige inwoner van Dalsland, in het zuidwesten van Zweden, was op dit idee gekomen na de aanslag op een school in Florida. Na het bloedbad in februari 2018 liepen scholieren massaal de les uit om strengere wapenwetten te eisen. Dat is de ideale manier om jongeren bij klimaatverandering te betrekken, dacht de oprichter van actiegroep Fossielvrij Dalsland. Vrijwel iedereen die aanwezig was bij de brainstorm vond de klimaatstaking een slecht idee. ""Greta was de enige die erop aansloeg. Ze zei: dit kan werken."" Haar klasgenootjes zagen het plan niet zitten. En haar ouders evenmin: het is verboden om te spijbelen. Ook Thorén vindt dat kinderen naar school horen te gaan. ""Maar als wij van hen eisen dat ze naar school gaan, dan mogen zij eisen dat volwassenen voor een goede toekomst zorgen. Staken is de enige manier om echt druk op de politiek te zetten."" Daarom besloot Thunberg om twee weken voor de Zweedse verkiezingen niet meer naar school te gaan. In plaats daarvan stond ze met haar bord voor het parlementsgebouw in Stockholm. Scepsis onder medescholieren sloeg uiteindelijk om in enthousiasme. De vrijdag groeide uit tot de vaste klimaatstaakdag. Haar voorbeeld werd in steeds meer landen overgenomen: aan het einde van 2018 deden er ruim 20.000 scholieren mee in ruim 270 steden, verspreid over de wereld. Inmiddels is Thunberg genomineerd voor de Nobelprijs voor de vrede. Volgens correspondent Rolien Créton zijn veel Zweden trots op de jonge activist. Er is bewondering voor de wijze waarop ze anderen inspireert, hoewel niet iedereen het eens is met de stakingen. ""Je kunt moeilijk om haar heen. Ze is misschien wel de beroemdste Zweed die we hebben gehad, groter dan Zlatan Ibrahimovic"", zegt Peter Blomqvist van de Zweedse krant Svenska Dagbladet. De Zweden zijn vooral verdeeld over de vraag of het redelijk is dat de klimaatstakingen onder schooltijd plaatsvinden. Ook zou Thunberg volgens sommige Zweden verwend zijn. Ze is de dochter van een bekende operazangeres en acteur en zou daarom meer bevoorrecht zijn dan andere jongeren. Dat zal Bo Thorén worst wezen. Hij is trots op wat Thunberg heeft bereikt. ""Ik vind het fantastisch, want Greta is de enige kans die we hebben."" Tack till alla som kom på klimatmarschen idag! Och extra tack till @morrigano , @eirafrohling , @editklaralin , @tindra_tisbe , @melda_nahnfeldt , @gitarr , @mayson.jp och @minapohankova som har strejkat med mig! Och tack till Bo Thorén från Fossilfritt Dalsland som gav mig idén om att skolstrejka. #riseforclimate #climatemarchse #klimatstrejk #climatestrike Volg hier het belangrijkste coronanieuws van vandaag. Vannacht ramde een metro een stootblok in Spijkenisse en het voertuig kwam terecht op de Walvisstaarten van Maarten Struijs. Als het armoedebeleid niet wordt aangepast, krijgen volgens het Nibud steeds meer mensen geldproblemen."	0
Greta Thunberg: klimaatvervuilers schenden kinderrechten	Joop	Greta Thunberg en vijftien andere jonge klimaatactivisten hebben een formele klacht ingediend bij de Verenigde Naties tegen vijf landen die met hun steun voor fossiele brandstoffen de levens van kinderen in gevaar brengen. Het gaat om vijf landen – Argentinië, Brazilië, Duitsland, Frankrijk en Turkije – die een extra artikel bij het Internationaal Verdrag inzake de Rechten van het Kind hebben aangenomen, meldt Deutsche Welle. Volgens de klimaatactivisten schenden deze landen “hun verplichtingen door de uitstoot van broeikasgassen decennialang niet te beperken, terwijl ze wel op de hoogte zijn van de risico’s van klimaatverandering”. “Kinderen zijn het meest kwetsbaar voor de gevolgen van klimaatverandering, omdat ze met meer sterfte en ziekte zullen worden geconfronteerd”, stellen de klimaatactivisten die tussen de 8 en 17 jaar oud zijn. Brazilië, Duitsland en Frankrijk hebben laten weten dat de klacht niet behandeld zou moeten worden door het VN-comité voor de Rechten van het Kind, “omdat de klimaatcrisis wereldwijd is en geen enkele staat de verantwoordelijkheid draagt”. Op Twitter wijst Thunberg erop dat de CO2-concentratie in de atmosfeer nog nooit zo hoog was als nu. New record again. This will of course be broken time and time again as the accumulated concentration of CO2 in the atmosphere will keep increasing.The real worry is the increasing speed. We’re closing in on 420ppm… The considered “safe level” is 350ppm-which we passed in 1987. https://t.co/3M5ziv9dAN — Greta Thunberg (@GretaThunberg) May 5, 2020	1
Greta Thunberg (17) gaat weer naar school: heeft het staken iets uitgehaald?	Gazet van Antwerpen	Twee jaar na haar eerste schoolstaking is Greta Thunberg klaar om opnieuw tijd op de schoolbanken door te brengen. Want een jaar lang zette ze haar schoolcarrière on hold om zich volledig te kunnen focussen op haar strijd tegen de klimaatverandering. Maar heeft het eigenlijk iets uitgehaald? De warmste 15 september komt eraan: het zou maar liefst 30 graden worden. Een hitte­golf wordt … Het nieuwe schooljaar gaat binnenkort van start, zonder klimaatspijbelaars of grote …	0
Greta Thunberg staakt ook op haar verjaardag: geen taart, wel klimaatprotest	De Limburger	De Zweedse klimaatactiviste Greta Thunberg vierde haar zeventiende verjaardag vrijdag niet met taart, maar met een urenlange protestactie bij het parlement in Stockholm. ,,Ik ben niet het soort persoon dat verjaardagen viert”, vertelde de tiener. ,,Ik sta hier zoals gebruikelijk te staken van 8 uur tot 15 uur. Dan ga ik naar huis.” Thunberg heeft een druk jaar achter de rug. Ze reisde de wereld over om te eisen dat regeringen meer ondernemen tegen klimaatverandering. ,,Het was een vreemd en druk jaar. Maar ook een geweldig jaar omdat ik iets heb gevonden wat ik wil doen met mijn leven. En wat ik doe heeft impact”, zei de activiste. De tiener begon toen ze vijftien was met haar zogenoemde klimaatstaking. Ze spijbelde van school om actie te voeren bij het Zweedse parlement. Dat maakte haar wereldberoemd. Het Amerikaanse weekblad Time riep Thunberg vorige maand uit tot Persoon van het Jaar 2019. Lees ook: Waarom roept ‘klimaatmeisje’ Greta Thunberg zoveel haat op? Afgelopen week zei Greta’s vader Svante Thunberg tegen de Britse omroep BBC dat hij zich zorgen maakte over de lessen die zijn dochter zou missen, toen ze met haar wekelijkse staking begon. Ook het vooruitzicht op de ‘haat’ die de tiener over zich heen zou krijgen, baarde hem zorgen. Greta’s ouders veranderden in haar grootste supporters, toen ze zagen hoe het meisje een jarenlange depressie achter zich liet en opbloeide. De drie à vier jaar durende depressie van Greta was ‘de ultieme nachtmerrie’ voor haar ouders, aldus vader Svante. Niet alle artikelen zijn gratis, want zogeheten Plus-artikelen zijn alleen te lezen door abonnees. Zonder abonnees kunnen we namelijk geen betrouwbare regionale journalistiek maken. Je leest al onze artikelen voor nog geen 1,50 per week. Ontvang dagelijks tijdens de lunch een update van het belangrijkste nieuws per e-mail.	1
Tienduizenden lopen in klimaatmars Madrid, Greta Thunberg eruit gehaald	NOS	"In Madrid lopen tienduizenden mensen mee in een klimaatmars, terwijl in de Spaanse hoofdstad de klimaattop COP25 aan de gang is. Ze roepen de politiek op om meer actie te ondernemen om de opwarming van de aarde tegen te gaan. Boegbeeld van de klimaatactivisten Greta Thunberg verliet eerder vanavond de stoet. De Spaanse krant El País meldt dat de politie haar dit had aangeraden omdat ze niet verder kon lopen door alle journalisten en anderen die zich om haar heen drongen. Later hield ze wel een toespraak voor de demonstranten. Ook Nederlandse activisten lopen mee in de mars. ""Er zijn al 30 jaar van dit soort conferenties en eigenlijk is er niets gebeurd"", zegt Fleur, die een speldje van actiegroep Extinction Rebellion draagt. Op de top moeten de laatste afspraken worden gemaakt over de uitwerking van het Klimaatakkoord van Parijs, dat op 1 januari formeel van kracht wordt. Volg hier het belangrijkste coronanieuws van vandaag. Vannacht ramde een metro een stootblok in Spijkenisse en het voertuig kwam terecht op de Walvisstaarten van Maarten Struijs. Als het armoedebeleid niet wordt aangepast, krijgen volgens het Nibud steeds meer mensen geldproblemen."	0
Commotie over Greta Thunberg op muurschildering Haagse Hogeschool	Den Haag FM	De muurschildering op de Haagse Hogeschool leidt tot commotie in de lokale politiek. Het artistieke duo Karski & Beyond hebben onder andere de jonge klimaatactiviste Greta Thunberg afgebeeld. CDA-fractievoorzitter Kavish Partiman stookte het vuurtje op, door te stellen: “Iemand die oproept niet naar school te gaan vereeuwigen op een school. Is dit het voorbeeld voor de schoolgaande jeugd? Moet niet gekker worden.” Partiman zegt verder: “Ik hoop niet dat hier een koperen belastingcent naartoe is gegaan!” “Het gaat niet alleen maar om Greta, maar om een muurschildering die wordt neergezet met gebruik van subsidiegeld. Zoiets moet wel gedragen worden door de hele stad”, vertelt CDA-fractievoorzitter Kavish Partiman in Rob’s Tussendoortje op Den Haag FM. “Ook het feit dat er een schilderij wordt gezet op een gebouw vind ik al vreemd. We hebben regels in deze stad met betrekking tot gevels. Als je bij een gebouw zegt dat het mag: ‘Waar houdt het dan op?’ Straks zitten we nog met een schilderij op het Haagse stadhuis.” PvdA-raadslid Janneke Holman reageert: “Wat is er nu mooier dan ‘schoolgaande jeugd’ (volwassen studenten, joe) te inspireren met mensen die opkomen voor mensenrechten en de aarde?” Ze spreekt de CDA’er aan: “Lijkt het je echt een goed idee dat politici zich gaan bemoeien met kunstuitingen, en waar wel en niet geld heen mag?” Ook gemeenteraadslid Robin Smit van de Partij voor de Dieren mengt zich in de discussie: “Jammer dat je zowel een persoon als een movement wegzet als spijbelaars. Misschien moet je je verdiepen in de boodschap. Als we zo doorgaan is er simpelweg geen toekomst voor nieuwe generaties en worden scholen overbodig.” Zijn partijgenoot Leonie Gerritsen vult aan: “Ik denk dat je de speeches van Greta er nog eens op na moet kijken, Kavish. Dat is absoluut niet wat ze oproept. Enne… laten we kunstenaars gewoon hun artistieke vrijheid gunnen.” Wethouder Liesbeth van Tongeren (GroenLinks) wil weten waar de bewering van Partiman vandaan komt dat Thunberg zou oproepen om niet naar school te gaan. “Ze roept op wetenschap zeer serieus te nemen en heeft fantastische cijfers gehaald op school”, aldus Van Tongeren. Haar partijgenoot Arjen Kapteijns, fractieleider namens GroenLinks in Den Haag, voegt toe: “Iemand die laat zien dat als je ergens voor staat niets onmogelijk is lijkt me een fantastisch voorbeeld voor de ‘schoolgaande jeugd’. En nog meer rolmodellen in dit kunstwerk overigens, zoals Vitály.” Het idee van de muurschildering is ontstaan door een foto-expositie van Justice and Peace, een non-profitorganisatie in Den Haag die zich inzet voor mensenrechten en sociale gerechtigheid. Studenten van de Haagse Hogeschool hebben meegedacht over de invulling van de muurschildering. Op de gigantische muurschildering zijn ook Berta Cáceres (vermoorde Hondurese klimaatactivist) en Vitály Safarov (vermoorde mensenrechtenactivist in Georgië) afgebeeld. Foto: haagsehoogbouw.nl Luister hier naar het gesprek met Kavish Partiman op Den Haag FM. Luister hier naar het gesprek met Robin Smit op Den Haag FM. Check het laatste Haagse nieuws in onze apps voor iPhone en Android.	0
Greta Thunberg denkt dat ze coronavirus heeft	Nederlands Dagblad	De 17-jarige Thunberg zegt dat ze last kreeg van vermoeidheid, rillingen, keelpijn en hoest. Haar vader reisde met haar mee vanuit Brussel en zou op hetzelfde moment ziek zijn geworden. “Mijn vader had dezelfde symptomen, maar die waren veel intenser en hij kreeg ook koorts.” De tiener legt uit dat ze in Zweden niet getest kon worden omdat geen sprake was van een medische noodsituatie. Ze ging na terugkeer in haar thuisland uit voorzorg in isolatie in een appartement waar ze gebruik van mocht maken, uit de buurt van haar moeder en zus. De klimaatactiviste drukt leeftijdsgenoten op het hart goed op te letten. “Ik voelde me bijna niet ziek. Mijn laatste verkoudheid was erger dan dit. Als niet toevallig iemand anders ook ziek was geworden op hetzelfde moment, had ik misschien niets vermoed.” Thunberg waarschuwt andere jongeren dat ze misschien ook weinig merken van het virus, maar wel kwetsbare mensen kunnen besmetten. “Wij die niet behoren tot een risicogroep dragen een enorme verantwoordelijkheid. Wat wij doen kan het verschil maken tussen leven en dood voor veel anderen.”	0
Australische YouTube-sterren geven Greta Thunberg een lift naar de klimaattop	Trouw	" Veel sneller dan verwacht zeilt Greta Thunberg terug naar Europa. De 16-jarige Zweedse klimaatactiviste was, om zo min mogelijk CO2 uit te stoten, per zeilboot naar Noord-Amerika gereisd, om in december in Chili een klimaattop bij te wonen. Vanwege gewelddadige protesten in Chili werd de top verplaatst naar Spanje. En dus moest Thunberg ineens klimaatvriendelijk terug in Europa zien te komen. “Ik moet een manier vinden om in november de Atlantische Oceaan over te steken”, twitterde ze eerder deze maand. As #COP25 has officially been moved from Santiago to Madrid I’ll need some help.It turns out I’ve traveled half around the world, the wrong way:)Now I need to find a way to cross the Atlantic in November... If anyone could help me find transport I would be so grateful.-> https://t.co/vFQQcLTh2U Thunbergs ster is rijzende sinds ze vorig jaar begon met een wekelijks protest bij het Zweedse parlement. ‘Schoolstaking voor het klimaat’ stond op haar protestbord. Ze inspireerde daarmee andere scholieren, ook elders in de wereld, om eveneens klimaatstakingen te organiseren en groeide uit tot een icoon van de klimaatbeweging. Thunberg zegt haar focus op de opwarming van de aarde mede te danken aan het feit dat zij lijdt aan het syndroom van Asperger, een vorm van autisme. Zij noemt dat haar ‘superkracht’. Op Thunbergs tweet kwam een reactie van een Australisch stel dat met hun elf maanden oude zoontje op een catamaran rond de wereld zeilt. De Australiërs, Riley Whitelum en Elayna Carausu, zijn vloggers met een miljoen volgers op YouTube, die in gelikte video’s verslag doen van hun reis. Met dit paar vaart Thunberg nu, vergezeld van haar vader, terug naar Europa om komende maand de top in Madrid bij te wonen. “Toen ik haar voor het eerst ontmoette, was ik er niet op voorbereid hoe jong en klein ze eigenlijk is”, vertelde zeiler Whitelum aan de Australische omroep ABC. “Maar ze is slim, onafhankelijk en behoorlijk sterk. Ze is een goed persoon om erbij te hebben.” Bekijk hieronder een vlog van het Australische stel. De 36 jongeren die samen op een zeilschip kropen om CO2-vrij de klimaattop (COP) in Chili te bezoeken, sturen nu noodsignalen de wereld in. Nee, hun driemaster Regina Maris mankeert niets. Het is de route die ze dwars zit. Chili trekt zich terug als gastland voor de mondiale VN-klimaattop, in december. Dit besluit volgt op de aanhoudende onrust in het land. Ja, Greta Thunberg, de zestienjarige klimaatactiviste, roept irritatie op. Maar juist omdat ze zo stellig is, vervult ze een onmisbare rol in het klimaatdebat. Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	3
Woede over gesubsidieerde muurschildering Greta Thunberg | Binnenland	Telegraaf.nl	Raadslid Kavish Partiman met achter hem het megagrote portret van Greta Thunberg op de muur van de Haagse Hogeschool. DEN HAAG - Een zwaar gesubsidieerde schildering met drie mensenrechtenactivisten, onder wie klimaatactivist Greta Thunberg, op een muur van de Haagse Hogeschool zorgt voor ophef. CDA-fractievoorzitter Kavish Partiman vindt het ongehoord dat de muurschildering van belastinggeld is betaald. Raadslid Kavish Partiman met achter hem het megagrote portret van Greta Thunberg op de muur van de Haagse Hogeschool.	0
Overschatte mensen: Greta Thunberg	https://revu.nl	Ze werd geboren als kabouter te Stockholm op 3 januari 2003, met als vader Anders Thunberg, een operazanger die Fidelio ging kwelen in doveninstituten, comahospitalen en tehuizen voor ontaarde babyboomers, en als moeder Smallä Thunberg-Svensson, een elfenkoningin die op een bezem kon vliegen, zij het enkel onder water. Greta was een moeilijk opvoedbaar kind, dat niet met barbiepoppen wilde spelen, maar wel met stukjes mos, dode roodborstjes en splinters van ijsschotsen. Bij haar werd al vroeg asperger vastgesteld, wat verklaarde waarom ze andere meisjes alleen durfde te aaien als die volledig in een plastic zak zaten. Jongens durft ze tot op de dag van vandaag helemaal niet te aaien, behalve haar buurjongen Lars, een 14-jarige albino met het IQ van een nietmachine. Lars aait haar niet terug, omdat hij ervan overtuigd is dat Greta een wombat is, een dier dat hij niet lekker vindt ruiken. Miljoenen kinderen gingen, door de slechte invloed van Thunberg, spijbelen en meelopen in protestmarsen Greta was er al op 9-jarige leeftijd van overtuigd dat het klimaat naar de kloten gaat, nadat ze een boek had gelezen van de Zweedse professor doctor Sven Sputson, met als titel: Het Klimaat Gaat Naar de Kloten. In het laatste hoofdstuk stond dat kinderen beter eens wat meer zouden spijbelen en met spandoeken rondlopen dan in de muffe klaslokalen uit hun neus te zitten vreten. Dus op een woensdag bleef Greta weg van school, schreef op een spandoek ‘NEEN AAN HET NEUSVRETEN!’ en ging daarmee in de achtertuin van haar ouders staan, onder een afdak, want het regende. Pas toen ze twaalf was, begon ze enigszins haar weg te vinden in de moeilijke shit die de klimaatverandering al met al is, en ze besefte dat ze andere jonge mensen op de been moest brengen om samen de maatschappij en de politici duidelijk te maken dat het met dat godverdomde klimaat de verkeerde kant op gaat. Tevens probeerde ze iedereen ervan te overtuigen dat een normaal mens per definitie veganist is. Zelf eet ze alleen nog gras, prei, uien, wortels, penen, pastinaak, spruiten, kropsla, bananen, peren en dorre bladeren. Kortom, ze vreet zich zo ongeveer te pletter. Toch blijft ze mager, frêle en anorectisch, en dat ze lelijk is verbetert er geenszins op door geen lekker, à point gebakken stuk vlees te eten. Miljoenen kinderen gingen, door de slechte invloed van Thunberg, spijbelen en meelopen in protestmarsen, en de enige politicus die daar ooit op reageerde was Trump, die opmerkte dat Greta Thunberg een driekwart debiel is, die beter in een gecapitonneerde kamer zou thuisblijven. Thunberg weigert met het vliegtuig of met een auto te reizen, en verplaatst zich louter per kano, zeilschip of kar en paard. Dat paard moet zo ongeveer het ongelukkigste beest op de verloederde aarde zijn. Online onbeperkt lezen en Nieuwe Revu thuisbezorgd? Abonneer nu en profiteer! 	0
"Greta Thunberg op mars in Brussel: ""Klimaatcrisis wordt niet als crisis behandeld"""	VRT NWS	"De Europese staking voor het klimaat heeft 3.400 klimaatactivisten op de been gebracht in Brussel. Dat meldt de Brusselse politie. Samen met het Zweedse klimaatmeisje Greta Thunberg en tientallen Europese klimaatjongeren stapten de betogers door de straten van de hoofdstad. Ze eisen een nog ambitieuzere Europese Green Deal, ""want tijd is een luxe die wij niet hebben"". Met 3.400 waren ze volgens de politie, terwijl de organisatie van ongeveer 5.000 klimaatbetogers sprak. Allemaal waren ze er om samen met hun boegbeeld Greta Thunberg te betogen voor een betere toekomst waarin de klimaatopwarming en de gevolgen ervan beperkt blijven. ""Vandaag is een speciale dag, want hier zijn klimaatjongeren die alle Europese landen vertegenwoordigen"", opende Thunberg in haar speech na afloop van de klimaatmars. De jongeren zijn teleurgesteld dat ze nog steeds op straat moeten komen om hun punt duidelijk te maken en dat hun wensen nog steeds niet vervuld worden. ""Het is nog altijd jammer dat we hier nog altijd moeten staan en het is jammer dat de klimaatkwestie nog altijd wordt genegeerd. We bevinden ons in een klimaatcrisis die nog altijd niet als crisis wordt behandeld"", zei Thunberg. De Zweedse activiste roept op om te stoppen met het boeken van korte-termijnwinsten, want die volstaan niet om de toekomst van de jongeren veilig te stellen. Ze vraagt dat iedereen zich met haar achter de wetenschap schaart en hen een betere toekomst biedt. ""Dat is niet te veel gevraagd, denk ik"", zegt Thunberg. ""Ons huis staat in brand. Deze week stelde de Europese Commissie een klimaatwet voor die eigenlijk vraagt dat we nog een paar jaar wachten vooraleer we de brand blussen. Dat is niet hoe je in een crisis moet handelen. Tijd is een luxe die wij niet hebben"", stelt Thunberg duidelijk. De betogers vragen een ambitieuzere Europese Green Deal. ""De doelstelling die tegen 2030 is gesteld is een CO₂-emissiereductie van 40 procent. Ze zijn aan het praten over 50 of 55 procent, maar dat zou 65 procent moeten zijn"", zei een van de deelnemers. ""Bovendien zijn er geen tussenstappen voorzien, we weten niet wat er tussen nu en 2030 zal gebeuren."" Ook vinden de jongeren dat een ambitieuze Green Deal zou mikken op 2040 voor klimaatneutraliteit, ""aangezien 2050 het allerlaatste moment is waarop we mogelijk klimaatneutraal kunnen worden zonder een opwarming van het klimaat met meer dan 1,5 graden"". ""Met de manier waarop we nu bezig zijn stevenen we af op een opwarming van 3 graden en de Green Deal is zelfs niet ambitieus genoeg om de opwarming onder de 2 graden te houden, wat in de lijn ligt van het klimaatakkoord van Parijs"", klinkt het."	0
Journalisten, overheid, wetenschappers én Greta Thunberg. Hun tweets kunnen op de meeste interactie rekenen	Emerce	Nieuws volgen via social media wordt alsmaar populairder. Maar de voorbije jaren groeide ook het aandeel fake news aanzienlijk. Liefst 38%* van de Europese social media gebruikers komt er zelfs dagelijks mee in aanraking. Toch blijven kanalen als Twitter wel geschikt om grote groepen mensen te bereiken en correcte informatie terug te vinden. Een studie uitgevoerd aan de Vrije Universiteit Brussel toont namelijk dat de tweets over het coronavirus die het vaakst geretweet en geliket werden door Twitteraars afkomstig waren van de accounts van bijvoorbeeld erkende mediabedrijven, overheidsinstellingen en academici. Om informatieverspreiding en de aanwezigheid van fake news op Twitter tijdens de coronacrisis in kaart te brengen, ontwikkelden dr. Marlen Komorowski en prof. dr. Ike Picone (SMIT-VUB) samen met collega’s Tien Do Huu, Nikos Deligiannis en Giannis Bekoulis van het Department of Electronics and Informatics (ETRO-VUB) een “crawler”. Deze speciale zoekmachine verzamelde ruim 50.000 tweets over COVID-19 die tussen 17 en 24 maart van dit jaar door Europese Twitterprofielen werden verstuurd. Door vervolgens het aantal likes en retweets van deze tweets te tellen, konden de onderzoekers bepalen welke tweets de hoogste interactie genoten. Recept voor Twitter-succes: bekende kop, coronacijfers en tips Wat blijkt uit de analyse? Tweets van gekende nieuwszenders zoals Sky News of BBC en van publieke instellingen zoals de “International Observatory of Human Rights” of het “European Centre for Disease Prevention and Control” werden het vaakst geretweet en geliket. Verder lieten posts van invloedrijke academici, politici en journalisten een hoog engagement optekenen, maar ook andere bekende gezichten of bedrijven zoals Greta Thunberg en Snapchat scoorden opvallend veel likes en retweets. Tot slot stelde de onderzoekers vast dat vooral tweets met nieuwe cijfers over de pandemie, tips rond het coronavirus en persoonlijke verhalen het vaakst geretweet en geliket werden. Ze vonden geen indicatie dat het daarbij gaat om fake news. Dr. Komorowski licht de resultaten verder toe: “Op Twitter zie je een ontzettende variatie aan stemmen. Dat was tijdens de coronacrisis niet anders, maar in hun zoektocht naar informatie kozen Twitteraars gelukkig voor betrouwbare bronnen. Dat is ook het resultaat van de inspanningen die Twitter levert om desinformatie aan te pakken. Zo werden tijdens de coronacrisis tweets verwijderd die ingingen tegen de aanbevelingen van de gezondheidsautoriteiten en werkte het platform samen met instellingen zoals de FOD Volksgezondheid om gebruikers zoveel mogelijk naar betrouwbare informatie te begeleiden. Met deze studie willen we uiteraard niet ontkennen dat er nog altijd fake news circuleert op sociale media. Maar ze toont wel aan dat het voor publieke instellingen nuttig blijft om er aanwezig op te zijn om desinformatie mee aan te pakken en gebruik te maken van het grote bereik die sociale media bieden.” De Vrije Universiteit Brussel is een internationaal georiënteerde universiteit in Brussel, het hart van Europa. Door het afleveren van hoogstaand onderzoek en onderwijs op maat, wil de VUB een actieve en geëngageerde bijdrage leveren tot een betere maatschappij. Dit artikel is een ingezonden bericht en valt buiten de verantwoordelijkheid van de redactie.	0
Het jaar van klimaatactiviste Greta Thunberg in vogelvlucht	NU.nl	"Je gebruikt een adblocker. Wij kunnen onze artikelen alleen gratis toegankelijk voor je maken dankzij advertenties. Wil je jouw adblocker voor ons pauzeren? Dinsdag was het een jaar geleden dat de Zweedse klimaatactiviste Greta Thunberg startte met haar schoolstaking om aandacht te vragen voor het klimaat. Gewapend met het bord 'Skolstrejk för klimatet' (Spijbelen voor het klimaat) nam zij elke dag tot de parlementsverkiezingen plaats voor het Zweeds parlement. Hoe de protestactie van één zestienjarige internationaal navolging kreeg. De zomer van 2018 was voor Zweden de allerwarmste in de afgelopen 262 jaar. Desondanks wordt klimaatverandering in aanloop naar de verkiezingen in het Scandinavische land in september dat jaar weinig besproken, vindt Thunberg. Met haar actie hoopt zij klimaatverandering alsnog op de politieke agenda te zetten. Haar ouders ontmoedigen haar om te gaan staken. Van andere activisten krijgt zij evenmin steun. De actie wordt echter snel opgemerkt door de internationale media. De Zweedse komt met haar scherpe uitspraken op klimaatbijeenkomsten regelmatig in de pers en begint ook protesten in het buitenland bij te wonen. Thunberg heeft het syndroom van Asperger, een vorm van autisme. Ze stelt eind oktober bij een grote manifestatie in Londen dat ""autisten de normale mensen zijn"". Volgens haar zijn 'normale' mensen behoorlijk vreemd, omdat ""klimaatverandering een existentiële dreiging is, maar iedereen gewoon door blijft gaan als altijd"". De populariteit van de zestienjarige neemt snel toe. Op Twitter groeit haar aantal volgers van een paar duizend tot 1,1 miljoen. Thunberg ziet amper een maand later de eerste gevolgen van haar protestactie. In Australië gaan op 28 november enkele honderden studenten de straat op om aandacht te eisen voor klimaatverandering. Twee dagen later zijn dat er al meer dan tienduizend. Nog voor december zijn er wereldwijd in meer dan 270 steden klimaatmanifestaties gehouden. Het levert de klimaatactiviste een plek op in de lijst van invloedrijkste tieners van 2018 van het Britse Time. Thunberg gaat onverstoorbaar door en verwijt wereldleiders op de Klimaatconferentie van Katowice in Polen ""de toekomst van hun kinderen te stelen"". Een maand later wordt ze uitgenodigd om te spreken op het World Economic Forum in Zwitserland. Thunberg verkiest de trein boven het vliegtuig, een reis van zo'n 32 uur. Greta Thunberg op het World Economic Forum. (Foto: Reuters) In het eerste kwartaal van 2019 protesteren wekelijks tienduizenden scholieren in diverse Europese landen. Dat komt mede dankzij milieugroepen Youth for Climate (BeNeLux en Duitsland), Fridays for Future Italy (Italië) en Klimastreik (Zwitserland). Thunbergs volgende mijlpaal is op 15 maart, als er bij een wereldwijde staking ongeveer 1,4 miljoen scholieren op tweeduizend locaties aandacht vragen voor klimaatverandering. Op 24 mei doen wereldwijd anderhalf miljoen scholieren in 125 landen mee aan de tweede internationale Global Climate Strike for Future-actie. Thunbergs avontuur gaat in sneltreinvaart verder. In Zweden wordt ze uitgeroepen tot vrouw van het jaar en daarnaast spreekt ze met prominente figuren als voormalig Europese Commissie-voorzitter Jean-Claude Juncker en de Franse president Emmanuel Macron. Ze spreekt het Europese, Italiaanse en Britse parlement toe en heeft een korte ontmoeting met Paus Franciscus, die bemoedigende woorden voor haar heeft. In juli dit jaar maakt de klimaatactiviste bekend dat ze per zeilboot naar een volgende klimaattop wil, in New York. Over ruim een week hoopt hét gezicht van de klimaatprotesten aan te meren. Thunberg heeft gezegd door te gaan ""totdat de wereldleiders hun beloftes in het Klimaatakkoord van Parijs waarmaken"". © 2020 DPG Media Digital B.V. | NU.nl onderdeel van DPG Media Magazines groep "	1
Greta Thunberg schenkt 1 miljoen euro prijzengeld weg - wel.nl	Welingelichte Kringen	Klimaatactiviste Greta Thunberg schenkt het miljoen euro dat ze won met de Gulbenkian-prijs voor de mensheid aan milieu-organisaties. Dat kondigt ze aan op Twitter. De Zweedse Greta Thunberg (17) kreeg maandag de Prijs voor de Mensheid van de Portugese Gulbenkian Stichting. Aan de award is een bedrag van 1 miljoen euro verbonden. Ze kreeg de prijs voor haar gevecht tegen klimaatverandering en de ecologische crisis. Thunberg was geselecteerd uit 136 genomineerden uit 43 landen. Het hoofd van de jury, Jorge Sampaio, zei dat een grote meerderheid van de juryleden voor Thunberg stemde. Thunberg laat nu weten al het geld weg te geven aan ‘organisaties en projecten die strijden voor een duurzame wereld, voor natuurbehoud, en voor steun aan mensen die nu al de grootste impact ondervinden van de klimaatcrisis, in het bijzonder in het zuiden’.	1
Waar komt de afkeer van 'klimaatmeisje' Greta Thunberg vandaan?	Parool.nl	" Zelfs president Trump kon het niet laten om te reageren op de speech van Greta Thunberg. Hij was nog mild tussen alle hatelijke reacties. Waar komt die afkeer vandaan? Met trillende stem haalde de Zweedse scholiere Greta Thunberg maandag in New York uit naar de generaties die haar en haar leeftijdsgenoten met de gevolgen van de klimaatverandering hebben belast. “Hoe durven jullie? Dit is allemaal verkeerd,” brieste het meisje dat wereldwijd het gezicht is geworden van de groeiende jeugdbeweging tegen gebrek aan actie voor het klimaat. “Ik zou hier niet moeten zijn. Ik zou aan de andere kant van de oceaan naar school moeten gaan.” ‘Zo leuk om te zien,’ regeerde de Amerikaanse president Donald Trump sarcastisch op Twitter. ‘Ze lijkt me een heel gelukkig meisje dat zin heeft in een stralende en mooie toekomst.’ Hij kreeg veel bijval. Sinds het ‘klimaatmeisje’ met haar school­staking begon, regent het snoeiharde kritiek. Thunberg zou een geïndoctrineerde marionet zijn van de professionele klimaatbeweging. Thunberg benoemt een waarheid die veel mensen liever negeren, zegt schrijver en columnist Tommy Wieringa. “Haar boodschap is zo onheilspellend en verontrustend dat veel mensen die liever niet horen. Ze bevuilen liever de boodschapper dan dat ze naar haar luisteren.” Leo Lucassen, historicus en professor bij Universiteit Leiden, ziet dat Greta op grote schaal belachelijk wordt gemaakt door een specifieke groep mensen. ‘Greta is voor een bepaalde categorie mannen een ideaal doelwit, zodat ze niet over klimaatverandering hoeven na te denken en zonder schuldgevoel lekker 130 kilometer per uur kunnen blijven rijden,’ twittert hij. Greta’s geslacht speelt zeker een rol bij de heftigheid van de reacties, denkt ook Wieringa. “Vrouwen roepen meer haat op dan mannen in soortgelijke situaties. Veel mensen verdragen het niet als vrouwen een grote mond hebben.” Thunberg valt niet te betrappen op milieuvervuilend gedrag, merkt Wieringa op. Ze eet geen dierlijke producten en weigert te vliegen: de oversteek naar de VS maakte ze per zeilboot. “Het is een soort gezelschapsspel geworden om mensen die opkomen voor het ideaal van minder broeikasgasuitstoot te betrappen op inconsequenties. Zoals Jesse Klaver als hij met zijn dienstauto naar besprekingen komt, Ed Nijpels die een hoge energierekening heeft en deelnemers die met een privéjet naar klimaattoppen komen. Zo raakt het doel van een beter milieu in diskrediet: als de vertegenwoordiger niet deugt, zal zijn motief ook wel niet deugen. Maar Greta is pas zestien jaar. Daarom reageren mensen op haar als een vampier op een kruisteken. De onschuld doet de schuldige zeer.” Volgens de Belgische wetenschapsfilosoof Maarten Boudry is Greta’s boodschap te ‘apocalyptisch’. “Doem preken helpt niet om mensen te overtuigen. Dat proberen klimaatactivisten al tientallen jaren. De ontkenners gaan daardoor nog harder ontkennen. En de twijfelaars storen zich steeds harder aan het alarmerende taal­gebruik. Kijk naar de verkiezingen: bij jullie ging Thierry Baudet met de winst lopen, in België gingen de groenen onderuit. Je moet niet alleen gelijk hebben, je moet ook gelijk krijgen.” Greta heeft gelijk dat we de broeikasgasuitstoot moeten beteugelen, zegt Boudry. “Maar haar doemverhaal is vreselijk eenzijdig.” Volgens de filosoof schiet het klimaatdebat niets op met de schuldvraag. “Maak er geen verhaal van schuld en boete van. Het is ontzettend moeilijk om van fossiele brandstoffen af te kicken. Al het gedoe over Greta Thunberg leidt af van de kern: we hebben een probleem, we moeten een oplossing zoeken. Die zal vooral van technologie en regulering komen. Niet van apocalyptische retoriek.” Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	0
Braziliaanse burgemeester vraagt hulp Greta Thunberg	Noordhollands Dagblad	"De burgemeester van de Braziliaanse stad Manaus heeft de hulp ingeroepen van de Zweedse klimaatactiviste Greta Thunberg bij de bestrijding van het coronavirus in de stad die in het hart van het Amazonegebied ligt. ""We hebben hulp nodig. We moeten de levens van de beschermers van het bos redden. We worden geconfronteerd met een ramp, een barbaarsheid"", zei Arthur Virgilio Neto in een videoboodschap op Twitter. ""Ik ken de invloed die je hebt en je vermogen om medeleven met anderen te voelen. Help de Amazone, die moet worden gered"", aldus de burgemeester. Manaus is zwaar getroffen door het coronavirus. Ziekenhuizen hebben een gebrek aan medische apparatuur en nemen soms hun toevlucht tot gekoelde containers om de vele lijken te bergen. De 17-jarige Thunberg betaalde donderdag UNICEF 100.000 dollar (90.000 euro) om kinderen te beschermen tegen Covid-19. Ze ontving dit bedrag bij een prijs die ze kreeg van een Deense non-gouvernementele organisatie. Thunberg retweette zaterdag een verklaring van Greenpeace waarin het gebrek aan bescherming van inheemse volkeren tijdens de pandemie aan de kaak wordt gesteld. ""Dit is volkomen onaanvaardbaar. De situatie in het Amazonegebied tijdens de coronaviruspandemie is echt alarmerend. We moeten de verdedigers van het bos verdedigen"", twitterde de klimaatactiviste. Wil je dagelijks alle hoogtepunten uit het nieuws in je inbox?"	0
Persbureau knipt Oegandese Vanessa Nakate weg uit foto met Greta Thunberg	Joop	De Oegandese klimaatactiviste Vanessa Nakate poseerde in Davos met Greta Thunberg en medeactivisten Loukina Tille, Luisa Neubauer en Isabelle Axelsson. De vijf deden dat afloop van een persconferentie die ze gaven op het World Economic Forum (WEF) waar ze voor waren uitgenodigd. Tot haar stomme verbazing zag de 23-jarige oprichter van de Rise Up Movement vervolgens dat het Amerikaanse persbureau Associated Press haar had weggeknipt in de foto die de wereld werd rondgestuurd. Dat zou normaal gesproken al pijnlijk zijn maar dit reikte verder dan een persoonlijk drama. Vanessa was namelijk de enige zwarte activiste in het portret en de enige afkomstig van het Afrikaanse continent. Wat restte was een foto van vier witte klimaatactivistes. “Ik ben wegknipt uit deze foto. Waarom?” vroeg ze zich vrijdag op Twitter af. “Jullie hebben niet alleen een foto gewist, jullie hebben een heel continent gewist. Maar ik ben sterker dan ooit,” stelde ze in een videoverklaring waarin ze uitlegt hoe erg het is wat haar overkwam. Share if you can What it means to be removed from a photo! https://t.co/1dmcbyneYV — Vanessa Nakate (@vanessa_vash) January 24, 2020 Vanessa kreeg volop steunbetuigingen, onder meer van Greta die het wegknippen “onaccpetabel” noemde. Voor velen was de handelwijze van AP een bevestiging van de discriminerende manier waarop door Westerse media met Afrikaanse activisten en personen met een Afrikaanse achtergrond wordt omgesprongen. Everyone saying that I should position myself in the middle is wrong! Does an African activist have to stand in the middle just because of fear of being cropped out? It shouldn't be like this! pic.twitter.com/PR544GIv7g — Vanessa Nakate (@vanessa_vash) January 25, 2020 Persbureau Reuters verknipte de foto niet maar maakte zich tot overmaat van ramp wel schuldig aan persoonsverwisseling en duidde Vanessa aan als de Zambiaanse activiste Natasha Mwansa. And on top of that, @Reuters / @Welt did include her, but they name Vanessa as @TashaWangMwansa, an activist from Zambia, in their caption. So, so bad. pic.twitter.com/IXECTjbQcN — Ketan Joshi (@KetanJ0) January 24, 2020 Climate Activists of color are here, but the media portrayal of the movement often misrepresents this You are so strong @vanessa_vash, and we’re all here with you ❤️ https://t.co/w7Gk4TceTW — Xiye Bastida (@xiyebastida) January 24, 2020 “We don’t deserve this. Africa is the least emitter of carbons, but we are the most affected by the climate crisis,” Vanessa Nakate. “You erasing our voices won’t change anything. You erasing our stories won’t change anything.” @vanessa_vash https://t.co/imiOQzWTUC #AfricaMatters — Elizabeth Wathuti 🇰🇪 (@lizwathuti) January 25, 2020 AP verklaarde dat er geen bijbedoelingen zaten achter de ingreep. De dienstdoend redacteur zou Vanessa hebben weggeknipt omdat de gevel achter haar te afleidend was in het beeld. De gewraakte foto is inmiddels ingetrokken en vervangen door het origineel. AP is de grootste leverancier van internationaal nieuws aan media over de hele wereld.	3
Greta Thunberg teleurgesteld in Europese klimaatwet: 'Lege w...	De Standaard	De nieuwe Europese klimaatwet is een ‘capitulatie’ voor de uitdaging die de opwarming van de aarde vormt. Het voornemen om tegen 2050 tot een klimaatneutraal Europa te komen, is niet meer dan een schijnoplossing. Dat zeggen verschillende klimaatactivisten, onder wie Greta Thunberg, woensdag in een brief aan de Commissie. De Europese Commissie stelt vandaag de klimaatwet voor die de doelstelling van een klimaatneutraal Europa in 2050 bindend moet maken voor de lidstaten. Het moet het 'kroonjuweel’ worden van de Green Deal waarmee Ursula von der Leyen de EU op de kaart wil zetten als de wereldwijde voorloper in de strijd tegen de klimaatopwarming. Maar de Zweedse klimaatactiviste Greta Thunberg en 33 andere jonge klimaatactivisten - onder wie ook de Belgen Adélaïde Charlier, Anuna De Wever en Julie Schümmer - hebben in een open brief al laten weten wat ze van de klimaatwet denken. En dat is niet veel goeds. Een klimaatwet die niet strikt gebaseerd is op wetenschappelijke feiten en de belangen van arm en rijk niet gelijk behartigt, doet meer kwaad dan goed, klinkt het in de open brief. Essentieel is dat er nog slechts 340 gigaton koolstofdioxide in de atmosfeer mag terechtkomen als we de opwarming willen beperken tot 1,5 graad. Dat is het zogenaamde globale CO2-budget. Gaan we gewoon door zoals nu, dan bereiken we dat punt in acht jaar. Drastische maatregelen dringen zich dus op. Het CO2-budget wordt volledig genegeerd, klinkt het nog. ‘Dat moet deze minuut nog veranderen.’ Zich concentreren op 2050 als richtpunt, komt neer op opgeven. ‘We hebben niet alleen doelstellingen nodig voor 2030 of 2050’, schrijven de activisten. ‘We hebben ze vooral nodig voor 2020 en iedere maand, ieder jaar dat er nu aankomt.’ Thunberg, die woensdag is afgezakt naar Brussel voor de voorstelling, kwam de parlementsleden van de milieucommissie van het Europees Parlement alvast persoonlijk toelichting geven bij die open brief. 'Jullie zeiden dat de klimaatopwarming een existentiële bedreiging vormt, nu moeten jullie bewijzen dat jullie het menen', zei Thunberg. 'We zullen pas tevreden zijn met een wetenschappelijk ondersteunde oplossing die ons de beste kansen biedt om de leefomstandigeden te beschermen voor mensen en het leven op aarde zoals we die vandaag kennen. Al de rest is niet meer dan een capitulatie. Deze klimaatwet is capitulatie, want de natuur onderhandelt niet. Je kan geen deals maken met fysica. We zullen niet toelaten dat jullie capituleren als het over onze toekomst gaat', aldus Thunberg. Na afloop ging ze in discussie met de parlementsleden. Thunberg blijft nog even in Brussel. Vrijdag zal ze samen met de Europese vertegenwoordigers van onder meer Fridays for Future en Youth for Climate een staking houden voor het klimaat. Today I’m addressing the European Commission and the European Parliament in Brussels. #ClimateLaw #FridaysForFuture pic.twitter.com/lfhxLG6BXW	0
Greta Thunberg weigert milieuprijs	Parool.nl	" De Zweedse milieuactiviste Greta Thunberg weigert een milieuprijs van de Noordse Raad, omdat ze vindt dat de Scandinavische landen te weinig doen om milieuverandering tegen te gaan. De Noordse Raad is een samenwerkingsverband tussen Denemarken, Finland, IJsland, Noorwegen en Zweden. Thunberg beschouwt de prijs wel ‘als een grote eer’. Ze weigert de 50.000 euro die bij de prijs hoort ook, laat ze via Instagram weten. De Raad wilde haar met de prijs eren voor haar strijd tegen de klimaatcrisis en het feit dat ze wereldwijd miljoenen, vooral jonge mensen op de been heeft gekregen bij die strijd. ‘Er is geen gebrek aan mooie woorden’, schrijft de tiener in de post op Instagram. De Scandinavische landen staan wereldwijd bekend om hun goede reputatie als het gaat om het milieu - en daar wordt door die landen zelf ook graag de aandacht op gevestigd. Maar als het aankomt op de daadwerkelijke uitstoot is het een heel ander verhaal, aldus Thunberg. ‘In Zweden leven we alsof we vier planeten tot onze beschikking hebben’, schrijft ze. De Zweedse groeide uit tot een bekende klimaatactivist door haar schoolstaking. Ze spijbelde om te demonstreren bij het parlement in haar land. Haar actie heeft wereldwijd navolging gekregen. Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	0
Hoe Greta Thunberg kon uitgroeien van een schuwe 15-jarige scholier tot een mediagenieke Cassandra met superpower	Volkskrant	" Vrijdag staken en demonstreren wereldwijd miljoenen mensen voor het klimaat. De basis voor deze klimaatstaking werd een jaar geleden gelegd door de Zweedse tiener Greta Thunberg. Wat maakt haar zo succesvol? Een verklaring in vijf archetypen. Greta Thunberg, een schuw 15-jarig schoolmeisje met een vlecht, ging augustus vorig jaar op een vrijdag in haar eentje met een kartonnen bord voor het Zweedse parlement in Stockholm zitten en begon een wekelijkse ‘schoolstaking voor het klimaat’ (motto: waarom zou je leren als de wereld naar de kloten gaat?). Een jaar later heeft ze al 2 miljoen schoolstakers geïnspireerd in 135 landen, en als boegbeeld van de klimaatbeweging zowel het Europees Parlement, het Amerikaanse Congres als de Verenigde Naties toegesproken. Thunberg is het symbool geworden van de jonge generatie die geen schuld heeft aan de opwarming van de aarde maar er het meest onder zal lijden. Dat geeft haar onmiskenbaar moreel gezag tegenover al die grijze wereldleiders die ze verwijt te weinig te doen tegen de klimaatcrisis. “U zegt dat u meer dan wie ook van uw kinderen houdt. Toch steelt u hun toekomst.” Ze is ook een schoolmeisje met simpele argumenten die ze uit de klimaatrapporten haalt. “Ik wil niet dat u luistert naar mij, ik wil dat u luistert naar de wetenschappers”, zei ze deze week in het Congres. Ze is als het onnozele kind dat de waarheid spreekt, speaking truth to power. De spectaculaire opkomst van Thunberg (ze groeide in acht maanden uit van een onbekende 15-jarige tot de bekendste klimaatactivist ter wereld, werd ontvangen door paus Franciscus en het Wereld Economisch Forum in Davos, en genomineerd voor de Nobelprijs voor de Vrede) heeft alles te maken met de kracht van sociale media. Dankzij Facebook en Twitter kon ze een enorme schare fans opbouwen (1,4 miljoen volgers op Twitter). Haar nieuwe status als beroemdheid is Thunberg niet in haar bol geslagen. Ze is verlegen, houdt er niet van op een podium te staan (vandaar haar voorliefde voor sociale media) en ziet zichzelf als een gewone activist, niet als de leider van een beweging. Deze week in New York, aan de vooravond van de Global Strike for Climate vrijdag, weigerde ze bij een manifestatie te spreken ‘omdat andere sprekers al alles hadden gezegd’. Ze zegt keer op keer dat het om de klimaatboodschap gaat, niet om haar. Voor haar jonge fans is Greta een onbaatzuchtige heldin, een moderne heilige die de wereld wil redden. Een Jeanne d’Arc van de klimaatbeweging (in de woorden van de Amerikaanse schrijver David Wallace Wells), een beweging die dankzij haar soms veel weg heeft van een kinderkruistocht. Ze is ook een schutspatroon van het consuminderen, met haar eenvoudige kledij, veganisme en vliegschaamte, zoals de middeleeuwse heilige Clara van Assisi, die haar erfenis weggaf, haar haren afknipte en haar leven wijdde aan het geloof. Thunbergs idealisme triggert rechtse complotdenkers. Op internet circuleren verhalen dat ze gemanipuleerd is door haar moeder Malena Ernman (een operaster) en ‘globalistische oligarchen’ als Al Gore en George Soros. En zeilde ze niet klimaatvrij naar de VS op een luxejacht van de prins van Monaco? Julian Baggini noemt in The Guardian haar virtuele heiligverklaring een cadeau aan haar vijanden. ‘Een jonge, idealistische teenager boegbeeld van een beweging maken, maakt het makkelijk de campagne af te doen als naïef en idealistisch.’ Thunbergs hameren op de klimaatramp doet denken aan middeleeuwse boetepredikers die waarschuwden voor de apocalyps: kom tot inkeer! En meer nog aan Cassandra, in de Griekse mythologie de Trojaanse prinses die van de god Apollo het vermogen kreeg om de toekomst te kunnen voorspellen, maar toen ze zijn avances afwees door hem werd vervloekt zodat niemand haar profetieën zou geloven. Ze waarschuwde haar stadsgenoten vergeefs voor het Trojaanse paard, waarin de Griekse soldaten zich hadden verstopt. Thunberg is – volgens haar moeder – een zieneres die de mensheid wél kan redden omdat ze ziet wat anderen niet willen zien. ‘Greta (hoort) bij de kleine minderheid die onze CO2 met het blote oog (kan) zien.’ Het is de Cassandra-rol zoals psycholoog Melanie Klein die zag: die van een geweten dat ons waarschuwt voor de gevolgen van ons gedrag. Een zware rol die kan leiden tot emotionele spanningen, in reactie op ongeloof en ontkenning van anderen. Een beroepsrisico voor milieuactivisten: ze waarschuwen voor wat komt en raken gefrustreerd als niemand luistert. Een tragiek die Thunberg tot nu toe bespaard bleef. Thunberg is behalve klimaaticoon ook een meisje met een ‘diagnose’: ze heeft asperger (een vorm van ­autisme) en dwangstoornissen, waaronder systematisch zwijgen. De klimaatcrisis bood haar de kans haar zwakte om te zetten in kracht. Jarenlang had ze naar eigen zeggen ‘geen energie, geen vrienden en ik sprak tegen niemand. Ik zat in mijn eentje thuis, met een eetstoornis.’ Tot ze op haar 15de haar schoolstaking bedacht. Tegenstanders zetten Thunberg vanwege haar asperger vaak weg als een raar kind dat doordraaft met haar klimaatalarmisme. Het grenst soms aan karaktermoord. Zo noemde de Britse klimaatscepticus en columnist Andrew Bolt haar ‘zwaar gestoord’, ‘eng invloedrijk’ en ‘eigenaardig’. ‘Ik heb nog nooit zo’n jong meisje met zo veel geestelijke afwijkingen gezien dat door zo veel volwassenen als een goeroe wordt behandeld’, aldus Bolt. Thunberg zelf is trots op haar anders-zijn. Ze ziet het als een gave. Asperger biedt haar focus, zegt ze, laat haar out of the box denken, dingen doorzien. Het is ‘superpower’, #aspiepower. ‘Als ik was geweest als iedereen, was ik die schoolstaking nooit begonnen.’ Intimideren laat ze zich niet. ‘Als aanvallen persoonlijk worden, ben ik blijkbaar aan de winnende hand.’ Het maakt haar ook tot een heldin van de neurodiversiteit. Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	0
Greta Thunberg en Anuna De Wever op bezoek bij Merkel	Knack.be	Volgende week donderdag ontvangt de Duitse bondskanselier Europese klimaatjongeren om te praten over klimaatbescherming, zo heeft de Duitse regeringswoordvoerder Steffen Seibert meegedeeld. Volgens het Duitse persagentschap DPA schuiven ook de Belgen Anuna De Wever en Adélaïde Charliér mee aan tafel. Angela Merkel wil het Duitse voorzitterschap van de Raad van de Europese Unie gebruiken om vooruitgang te boeken op het vlak van klimaatbescherming. Naast De Wever en Charlier zullen ook de Zweedse Greta Thunberg en de Duitse Luisa Neubauer bij het gesprek met de bondskanselier aanwezig zijn. Vorige maand riepen de vier klimaatjongeren de Europese staatshoofden en regeringsleiders samen op om dringend maatregelen te nemen om een klimaatramp te voorkomen. In een open brief eisten ze onder meer de stopzetting van de investeringen en subsidies in fossiele brandstoffen. De brief werd ondertekend door meer dan 120.000 mensen, waaronder de 22-jarige Pakistaanse mensenrechtenctiviste Malala Yousafzai en tal van beroemdheden zoals Hollywood-ster Leonardo DiCaprio. 	0
Dankzij Greta Thunberg doen ook de rijken aan 'trainbragging'	Business Insider	Vergeet het gezellige buzzwoord hygge, de trends van dit jaar zijn flygskam (vliegschaamte) en tagskryt (trainbragging oftewel treintrots). De 16-jarige Zweedse klimaatactivist Greta Thunberg, die werd gekozen tot Persoon van het jaar 2019 van Time, is grotendeels verantwoordelijk voor de groeiende populariteit van deze Zweedse termen. Om haar ecologische voetafdruk zo klein mogelijk te houden, heeft Thunberg vanaf 2015 niet meer gevlogen, terwijl ze wel verschillende continenten heeft bezocht. Ze kiest daarbij voor groenere reismogelijkheden, zoals de trein en een zeejacht dat mede wordt aangedreven door zonne-energie. Dit zogeheten ‘Greta-effect‘ heeft reizigers in Zweden en heel Europa geïnspireerd om op te scheppen over hun ecobewuste treinreizen. Zo is de Zweedse Facebook-groep Treinvakanties gegroeid van 3.000 leden in 2017 naar 170.000 leden. Die hernieuwde belangstelling voor treinreizen heeft op verschillende plekken in Europa geleid tot nieuwe investeringen in het spoor, vooral in nachttreinen. Zweden gaat diensten voor internationale nachttreinen openbaar aanbesteden, de Oostenrijkse spoorwegen steken zo’n 200 miljoen euro in het vernieuwen van slaapwagons en het Italiaanse Trenitalia investeert zo’n 300 miljoen euro aan nieuwe treinen en andere verbeteringen aan het spoor, meldt Bloomberg. En daarbij gaat het niet om boemeltreintjes. De aandacht voor het milieu zorgt voor een flinke opleving van luxe treinreizen. Zo slaat het in Groot-Brittannië gevestigde reisbureau Original Travel een slaatje uit het ‘trainbragging’-sentiment door voor 2020 nieuwe treinreizen aan te bieden door Italië, andere Europese landen, Canada en Japan, meldt Forbes. Het Britse Classic Collection zegt tegen TTG Media een luxe treinreis door Spanje aan boord van de Al Andalus toe te voegen aan het aanbod. Links Travel & Tours, een ander Brits reisbureau, heeft op verzoek van klanten complete treinreizen door Japan en China ontwikkeld. “Steeds meer reizigers verkiezen de trein boven het vliegtuig, maar ze willen wel eerste klas reizen”, schrijft Geoff Whitmore in zijn reisvoorspellingen voor 2020 voor Forbes. “Dat ze hun ecologische voetafdruk willen verkleinen, betekent niet dat ze de lat op wat voor manier dan ook lager willen leggen.” Whitmore voorspelt voor komend jaar een opmars van luxe treinreizen in Europa en Noord-Amerika. In 2017 werden er in Japan al drie luxe treindiensten geïntroduceerd: Train Suite Shiki-shima, Twilight Express Mizukaze en de Royal Express, meldt Business Destinations. In datzelfde jaar kwam Belmond met de Andean Explorer die van Cusco naar Arequipa rijdt. En het vernieuwde in 2018 ook zijn iconische Venice Simplon-Orient Express. Deze ontwikkelingen zijn een duidelijke breuk met het begin van het decennium. “Veel mensen dachten dat deze manier van reizen langzaam zou verdwijnen”, schrijft Elizabeth Matsangou voor Business Destinations. “Het werd gezien als ouderwets, saai en simpelweg te langzaam.” De aantrekkingskracht van goedkope luchtvaartmaatschappijen werd veelal gezien als oorzaak voor de afnemende belangstelling voor treinreizen. Maar met de toenemende drukte op vliegvelden en wegen wordt de trein weer aantrekkelijker. Oprichter Guy Saunders van de luxe treinreismaatschappij Planet Rail zei in 2018 tegen Business Destinations dat zijn klanten het heel prettig vinden niet in de buurt van een vliegveld te hoeven komen. De voorkeur van vakantiegangers is ook veranderd. In een steeds snellere wereld zoeken reizigers onthaasting. Booking.com voorspelt voor 2020: “Slo-mo is the #FOMO.” Daarmee wil het zeggen dat tijdgeest die wordt gesymboliseerd door de hashtag die staat voor #fearofmissingout aan het verschuiven is naar het genieten van het moment en de reis. Volgens Booking.com wil 62 procent van de vakantieganger dat de reis zelf deel uitmaakt van het vakantiegevoel en is 64 procent geïnteresseerd in luxe treinreizen. Reizigers zijn ook steeds meer op zoek naar echte betekenisvolle ervaring. Volgens het Global Wellness Summit’s 2018 Trends Report willen reizigers niet alleen authentieke ervaringen, maar ook dat een “dieper emotioneel niveau” wordt aangeboord, schreef Katie Warren eerder voor Business Insider. Reizen met de trein is een intieme manier om van A naar B te gaan, zegt Saunders. “Het is veel authentieker dan in een vliegtuig springen en dan plotseling in een ander land aan te komen. Je kunt de omgeving langzaam zien veranderen en steeds weer nieuwe landschappen zien”, zei hij tegen Business Destinations.	0
Greta Thunberg hervat schoolstaking in Zweden | Buitenland	Telegraaf.nl	STOCKHOLM - De Zweedse klimaatactivist Greta Thunberg (16) heeft haar bekende protestactie bij het parlement in haar thuisland hervat. Ze deelde op Twitter een foto waarop ze poseert met een bord met het opschrift „Skolstrejk för klimatet” (schoolstaking voor het klimaat). Thunberg keerde deze week terug naar Zweden na een wekenlange reis rond de wereld. Ze zeilde onder meer naar de Verenigde Staten en reisde vervolgens naar Spanje om daar een klimaattop bij te wonen. De activiste weigert uit milieu-overwegingen het vliegtuig te nemen. De tiener kwam na thuiskomst weer in actie. „Week 70 van de schoolstaking”, schreef Thunberg vrijdag in een Twitterbericht. Dankzij die spijbelactie groeide ze eerder uit tot een wereldbekende klimaatactivist. De meeste scholen in de Zweedse hoofdstad zijn nu overigens dicht vanwege de kerstvakantie. Dagelijks tijdens de lunch een update van het belangrijkste nieuws. Ongeldig e-mailadres. Vul nogmaals in aub. Lees hier ons privacybeleid.	1
Ergens in 2060 is er een nieuwe Greta Thunberg die roept 'How dare you'	Trouw	" De actiebereidheid van een nieuwe generatie is hartverwarmend. Goed zo! De toekomst is van jullie. Laat maar merken dat jullie er zijn en een stem hebben. Laat maar horen waar jullie je zorgen over maken. Wees boos, verzin leuke en indringende acties, ga de straat op, spreek de machthebbers aan. Verdiep je in de problemen, verzamel kennis, denk na over oplossingen. Dat horen jullie te doen. Dat hebben wij ook gedaan. Elke generatie die volwassen wordt erft de wereld die vorige generaties achterlaten. In het burgerlijke erfrecht bestaat de mogelijkheid de erfenis te aanvaarden ‘onder het voorrecht van boedelbeschrijving’, dat wil zeggen: als de balans niet positief blijkt te zijn, hoef ik de hele handel niet. De wereld moet je accepteren zoals hij is en vervolgens proberen te veranderen, te verbeteren. Voor die taak zien alle generaties zich geplaatst. En elke generatie maakt er een potje van. Sommige dingen gaan goed, andere hopeloos fout. Nu is dat in het klein nog wel te overzien, maar op wereldschaal is het waanzinnig gecompliceerd.De generatie van mijn ouders en grootouders heeft veel betekend voor het arbeidsrecht en de verzorgingsstaat, om maar iets te noemen. Tegelijkertijd bloeiden in hun tijd totalitaire ideologieën op en ontstonden er twee krankzinnige wereldoorlogen. Hun schuld? Nee. Ja. Zeg het maar. Mijn generatie kwam in verzet tegen de autoriteitsgevoeligheid van de vorige generaties. De andere kwesties die we aan de orde stelden waren bijvoorbeeld het milieu, vrouwenemancipatie, racisme, pacifisme. We hebben heel wat afgedemonstreerd en gediscussieerd. En toen moesten wij het gaan doen. En dan gaat Willem Elsschot spreken: tussen droom en daad staan wetten in de weg en praktische bezwaren en ook weemoedigheid die niemand kan verklaren...Sommige dingen lukken, andere niet. Bijvoorbeeld de CO2-uitstoot. Tussen 1959 en 2018 is het aandeel van Europa daarin (en daar hadden we in Nederland invloed op) vooral de laatste tien jaar gedaald, de VS is redelijk stabiel en groeit een beetje, het aandeel van China, India en de andere landen is veel groter geworden en neemt nog fors toe. Die toename is het gevolg van de groeiende economie en welvaart. Wie zijn wij om de mensen in India, Afrika of het platteland van China een ontsnapping aan armoede en honger te misgunnen? Uit het oogpunt van noodzakelijke gelijkheid is het goed. Dat intussen de oplossingen achterblijven bij de groei van de problemen is een heel belangrijk politiek punt. Daar staat ook de nieuwe generatie voor. Hoe gaan jullie het aanpakken? Hoe kunnen jullie de autocraten in China, Rusland en Brazilië en de Indiase politici ervan overtuigen dat ze het roer om moeten gooien en de welvaart afremmen en eerlijk verdelen? Hoe kunnen jullie de jonge mensen in Afrika ervan overtuigen dat het goed is als ze thuis blijven om in hun eigen land het corrupte systeem te zuiveren en niet alleen de economie tot bloei te brengen maar tegelijk het klimaat te sparen? Hoe zorgen jullie ervoor dat alle vrouwen toegang hebben tot anticonceptie? Daar hebben jullie vast een plan voor. Ik weet dat je groot moet dromen, anders wordt er helemaal niets bereikt. Maar het is verstandig om ergens in je achterhoofd het besef te parkeren dat je tegen een muur aan zult lopen, en dat je niettemin door moet blijven beuken, een beetje slagen, in belangrijke mate falen, en dat het menselijk is. De grootste weerstand die je zult ontmoeten ligt niet in de oudere generatie, maar in jullie eigen generatie. En op een dag, ergens in 2060, als de bijdrage van de mens aan de klimaatverandering tot op een hebbelijk niveau is gedaald (stel dat het lukt!) maar de kosmische klimaatverandering gewoon doorgaat tot de boel weer kantelt naar een ijstijd, op die dag gaat een nieuwe generatie de straat op. Want de droom had een prijs. Ze zijn uitgeput door burgeroorlogen en hongeropstanden, door verlies van autonomie – ik noem maar wat absurde mogelijkheden. Dan is er een nieuwe Greta Thunberg die roept ‘How dare you’. Prepareer je vast op een antwoord. Nelleke Noordervliet (Rotterdam, 1945) schreef meerdere romans, novelle’s en theaterstukken. In 2018 won ze de Constantijn Huygens-prijs voor haar gehele oeuvre. In haar column in Trouw bespiegelt ze tweewekelijks op de actualiteit. Lees ze hier terug. Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	0
Greta Thunberg heeft invloed in de datingwereld: 'Thunberging' is een feit	LINDA.	Online datingplatform OkCupid heeft een nieuwe datingtrend gesignaleerd, vernoemd naar klimaatactivist Greta Thunberg: ‘Thunberging’. Wat het precies inhoudt? Daters delen hun passie voor klimaatverandering met elkaar. Uit nieuwe analyses van OkCupid komt naar voren dat online daters steeds meer met elkaar klikken op het gebied van het klimaat, schrijft The Guardian afgelopen week. In de laatste twee jaar zouden de vermeldingen van klimaatverandering en het milieu op profielen met 240 procent zijn toegenomen. Met name millennials en generatie Z zijn hierover het bezorgdst. Daarnaast zegt zeker de helft van de ondervraagden dat de klimaatcrisis het belangrijkste onderwerp is voor hen. Het item verslaat hiermee wereldvrede, de economie en het uitroeien van ziekten. Niet alleen de zorgen om het klimaat zijn gigantisch gestegen als gespreksonderwerp. De naam ‘Greta Thunberg’ spant te kroon. Volgens OkCupid is het aantal keer dat de naam in gesprekken is genoemd met maar liefst 800 procent gestegen. Interesse in Thunberging? Metro UK geeft tips om gesprekken aan te knopen voor degenen die graag aan Thunberging willen doen. Zeg zeker dat je in de toekomst niet wil dat de aarde twee graden opwarmt en vermijd het onderwerp ‘reizen met het vliegtuig’.	0
Greta Thunberg krijgt eigen slakkensoort	Metronieuws.nl	"Een nieuwe soort slak, die onlangs werd ontdekt op het Aziatische eiland Borneo, is vernoemd naar de Zweedse klimaatactiviste Greta Thunberg. Dat meldden verschillende media, die zich baseren op Biodiversity Data Journal. De slak – officieel Craspedotropis gretathunberga – heet zo omdat het weekdiertje volgens onderzoekers net als Thunberg problemen moet oplossen die het niet zelf heeft veroorzaakt. De slak kan slecht tegen droogte, extreme temperaturen en de afname van bosgebieden. Het nieuw ontdekte diertje is ongeveer 2 millimeter groot, heeft grijze tentakels en draagt een holle schelp. „Deze slak naar Greta Thunberg vernoemen is voor ons een manier om haar generatie te erkennen, die verantwoordelijk zal zijn voor het oplossen van problemen die ze zelf niet hebben gecreëerd"", zei een van de onderzoekers. De 17-jarige Thunberg heeft laten weten blij te zijn met de naam van de nieuwe slakkensoort. De tiener begon in 2018 met een ‘schoolstaking voor het klimaat’ buiten het parlement in Zweden. Ze groeide uit tot een van de gezichten van de wereldwijde protestbeweging die maatregelen eist tegen klimaatverandering. Foutje gezien? Mail ons. Wij zijn je dankbaar. "	0
Greta Thunberg heeft gelijk | ThePostOnline	ThePostOnline	The future of all the coming generations rests on your shoulders. – Greta Thunberg Ik vind het onbegrijpelijk dat er mensen waren die vrijwillig kozen voor de ideologie van het nazisme en die lid werden van de NSB of, erger nog, die zich vrijwillig aanmeldden voor de SS. Waren deze mensen in de ban van	0
Greta Thunberg heeft niet alleen de wetenschap, maar ook de deugd en het geweten aan haar zijde	Volkskrant	" Greta Thunberg wil haar publiek niet behagen. Daarmee is haar boodschap krachtiger dan die van David Attenborough of Al Gore. Haar mentale handicap is haar kracht, betoogt socioloog Mohammed Benzakour. Greta Thunberg is niet meer weg te slaan van het internationale toneel. De 16-jarige Zweedse klimaatactiviste gaf vorige week een zinderende toespraak bij de Verenigde Naties. ‘We staan aan het begin van een massale uitsterving, en alles waar u over kunt praten is geld en sprookjes over eeuwige economische groei. U beroofde mij van mijn dromen’, waarschuwde ze een menigte van wereldleiders. ‘How dare you!’ Een wereldster is ze nu, tegen wil en dank. Van Mumbai tot New York, van Sidney tot Milaan, overal brengt ze jongeren massaal op de been. Beroemde klimaatactivisten, Leonardo DiCaprio, David Attenborough, Al Gore; ze staan plotseling allemaal in haar schaduw. Een soortgelijke roem (die langer duurde dan fifteen minutes) overkwam ook publicist Rutger Bregman, die de euvele moed had om op een internationaal podium woorden uit te spreken die geen mens zag aankomen. Maar cruciaal verschil met Greta is dat Bregman analyseert, debatteert, berekeningen maakt, originele boeken schrijft. Van Greta krijgen we feitelijk weinig nieuws te horen, niets tenminste wat niet al door klimaatwetenschappers scherper en genuanceerder in kaart is gebracht. Dat de Amazone, de savanne en het Noordpoolgebied in brand staan, weten we. Net zo goed dat de zeespiegel stijgt en er heftige stormen woeden. Alarmerend, maar niks nieuws. Toch biologeert Greta. Vele keren bekeek ik haar speech en steeds opnieuw raakt ze me. Dieper dan die grijs gedraaide ‘I have a dream’ van Martin Luther King of Obama’s nauwelijks waargemaakte ‘Yes, we can’. Wat is de stille kracht van Greta? Greta raakt, om te beginnen, op een ander niveau. Niet haar haar jeugdige leeftijd of haar Pipi Langkous-vlechtjes zijn wat haar uniek en vigoureus maakt. Evenmin haar retorische, bozige stijl. Toen de tiener Emma Gonzales (met gemillimeterde coupe) haar beroemde, door tranen geroerde 6,2 minuten stilte-speech gaf (precies zolang duurde het bloedbad op haar school), stond ook daar één brok furie. Maar de toorn van Greta spruit, en dat is uniek, uit een compleet andere bron: Autistische Spectrum Syndroom. Precies deze mentale handicap is haar kracht. Precies dit ‘gebrek’ verklaart de tsunami die ze wereldwijd op gang brengt. Haar autisme maakt haar, simpel gezegd: authentiek. En hier doel ik niet op dat afgezaagde rilwoord ‘authentiek’ van grootmoeders cake waarmee Jumbo adverteert, of de glas-in-lood-voorgevels op Funda. Nee, Greta’s authenticiteit representeert een volkomen eigenzinnige, authentieke authenticiteit. Zo houdt ze zich niet aan het model van hoe we verwachten dat frisfruitige kinderactivisten zich gedragen. Ze is volstrekt ongeïnteresseerd in het overbrengen van een boodschap van hoop, of in het heulen met politici of rocksterren die met haar aan de haal gaan in een koor van stralende jongeren. Nog minder is ze geïnteresseerd in het aanbieden van cosmetische oplossingen voor individuele huishoudens, of in het aansporen van consumenten om over te schakelen op herbruikbare boodschappentassen. Greta is daar te wijs voor. Ze staat daar als een stralende ster ver boven. Nu is autisme vaker in verband gebracht met genialiteit. Mozart, Steve Jobs, Bob Dylan, Andy Warhol, Michael Jackson, stuk voor stuk kamp(t)en ze met een of andere vorm van autisme. Maar Greta’s schranderheid is niet wat haar boodschap zo aangrijpend maakt. Greta is een klein, maagdelijk wezen dat simpele woorden gebruikt om de volwassenen in de kamer te smeken haar niet te laten sterven. Om dieren niet te laten sterven. Om de aarde niet te laten sterven. Ze spreekt sleutelfiguren rechtstreeks aan op hun innerlijk. Op hun geweten. En laat zich daarbij door niets of niemand paaien of inpalmen. Elke andere spreker zou een trots lachje niet kunnen onderdrukken bij zoveel instemmend applaus. Greta vond die toejuiching en handgeklap alleen maar een hinderlijke onderbreking. Dit is nieuw. Dit is confronterend. Dit beangstigt. Dat verklaart ook meteen de lading modder die over haar heen wordt gekieperd. Door velen wordt ze afgeschilderd als een mental sick freak. Maar wie is hier de ware freak? De vastberaden activiste die in haar eentje met een kartonnen bordje een wereldwijde beweging op gang brengt of die oude, vadsige mannen die een asperger-kind beschimpen achter de veiligheid van hun Twitteraccount? Door anderen werd ze smalend een ‘slechte horroractrice’ genoemd. Maar ook zij slaan de plank hopeloos mis: per definitie is Greta een slechte actrice, want autisten acteren niet. Autisten kunnen maar één rol spelen en dat is die van henzelf. Als Greta de oude, gevestigde macht beschuldigt met ‘How dare you!’ is dat een onbehaaglijke boodschap voor het publiek, maar precies dat is wat ze niet wil: het publiek behagen. De dieperliggende reden dat men Greta beschimpt, met overigens nogal kinderachtig idioom, is omdat dat alles is wat haar tegenstanders nog bezitten: smaad en laster. Want ideeën hebben ze niet. Haar claims kunnen ze niet ontkrachten, juist omdat ze (behalve de wetenschap) de deugd en het geweten aan haar zijde heeft. Hier komen we tot het sublieme van Greta’s kracht – en daarmee het sublieme van alle autisten van deze wereld: ze spelen het sociale spelletje niet mee. Politiek en sociaal correcte praatjes komen niet voor in het vocabulaire van een autist. Ze lachen niet mee, ze praten niet mee, zetten geen masker op. Borrels, partijtjes, netwerkrecepties, geliefd door lieden die grossieren in wufte, opschepperige small talks, autisten gruwelen van deze plekken. Hun tong is hun hart. Zonder vleugje decorum of narcisme. Zonder snippertje ego of snoeverij. Zoals eens het verzet van Victor Hugo tegen Napoleon, zoals eens het verzet van Thomas Mann tegen Hitler, zo luidt het verzet van Greta Thunberg een nieuwe fase in van de eeuwig durende strijd tussen geest en macht, tussen geweten en destructie. In dit licht doet Greta eerder denken aan grote kunstenaars en heiligen dan aan gevierde speechers als Churchill en Kennedy. De woede en tegenkrachten die Mohammed, Jezus, Gandhi, Teresa reeds in hun prille bestaan opwekten was groot en alom. Machthebbers zagen zich geconfronteerd met een entiteit die hen aanklaagt op een dieper, wezenlijker niveau; het niveau waarop demagogen en huichelaars het vroeg of laat afleggen. Een entiteit, kortom, die niet ontvankelijk is voor datgene waarvoor 99 procent van de mensheid vatbaar is: macht, aanzien en geld. En ja, precies dit ene procentje, die heeft asperger of een andere vorm van autisme. Maar helaas, dit ene procentje is vrees ik te weinig om het tij voorgoed te keren. Daarom het volgende idee. De medische wetenschap rondom genetische manipulatie bestaat al decennia, maar sinds de nieuwste laboratoriumtechniek, de zogenaamde CRISPR-Cas, komt deze in een stroomversnelling. Het uitbannen van malaria en nare erfelijke ziekten is al in volle gang, het boetseren van mens en dier in de embryonale fase staat op de drempel. Nu kan men tegen deze ontwikkeling gegronde ethische bezwaren opwerpen, en die heb ik ook, maar voor één toepassing teken ik in volle overtuiging: manipuleer ons alstublieft een volkje autistische baby’s. In naam van de planeet. Mohammed Benzakour is socioloog en schrijver. Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	0
Klimaatidool Greta Thunberg (16) arriveert per CO2-neutraal zeiljacht in New York voor VN-top	Volkskrant	" ‘Land in zicht!’, schreef het 16-jarige klimaaticoon Greta Thunberg woensdag op Twitter aan haar 1,1 miljoen volgers. Na een Atlantische oversteek van ruim twee weken was in de vroege ochtenduren dan eindelijk het Amerikaanse vasteland opgedoemd. Op de foto die ze bij het bericht plaatste, schitterden de lichtjes van Long Island in het donker. De Zweedse Thunberg stak per zeilboot vanuit Groot-Brittannië de Atlantische Oceaan over om New York te bereiken, waar ze komende maand een driedaagse klimaattop van de Verenigde Naties bijwoont. Zo’n honderd wereldleiders zullen daar op verzoek van VN-topman António Guterres samenkomen om te bespreken hoe de ambitieuze doelstellingen van het klimaatakkoord van Parijs alsnog gehaald kunnen worden. De voortekenen stemmen pessimistisch. Trump heeft aangekondigd in 2020 uit het akkoord te zullen stappen. Maar pessimisme is geen woord dat in het woordenboek van Thunberg voorkomt. Ze is een jonge vrouw met een missie. In een jaar tijd groeide ze uit tot het gezicht van de wereldwijde klimaatbeweging. Geliefd bij de activisten, gehaat door de klimaatsceptici. Ruim twee miljoen scholieren spijbelden de afgelopen maanden in haar voetsporen om de opwarming van de aarde te agenderen bij de politiek. In maart werd ze genomineerd voor de Nobelprijs voor de Vrede. Elke stap die ze zet wordt breed uitgemeten in de internationale media. Zo ook Thunbergs opmerkelijke overtocht naar de Verenigde Staten. Per vliegtuig reizen was vanwege de luchtvervuiling en CO2-uitstoot uiteraard geen optie. Om de critici de wind uit de zeilen te nemen, koos ze voor een oversteek met de milieuvriendelijke Malizia II, een hightech racejacht. De 18 meter lange boot is uitgerust met zonnepanelen om elektriciteit te genereren. Redelijk ‘uitstootloos’, was de gedachte. Onder toezicht van de Duitse ervaren kapitein Boris Herrmann koos het schip op 14 augustus vanuit de haven van het Britse Plymouth het ruime sop. Aan wal stonden de supporters van Thunberg. ‘Be like Greta’, was te lezen op een rode trui. De bemanning van het schip bestond naast het klimaatidool en de kapitein uit vader Thunberg, Pierre Casiraghi (zoon van prinses Caroline van Monaco) en Nathan Grossman (een documentairemaker). De laatstgenoemde legde de hele reis op film vast, opdat niets van de epische klimaatmissie verloren gaat. Land!! The lights of Long Island and New York City ahead. pic.twitter.com/OtDyQOWtF5 Regelmatig plaatste Thunberg foto’s op Twitter van de reis. De bemanning moest voor een sanitaire stop met een blauwe emmer naar de achterkant van het schip. De diners bestonden uit gevriesdroogde veganistische maaltijden. ’s Avonds had Thunberg een hoofdlampje nodig om te kunnen lezen. Ze had Quiet mee, een boek van de Amerikaanse schrijver Susan Cain, over hoe introverte mensen in de moderne prestatiemaatschappij stelselmatig onderschat worden. Thunberg heeft het syndroom van Asperger, een vorm van autisme. Midden op de oceaan hoorde de klimaatactiviste over het recordaantal bosbranden in het Braziliaanse Amazonegebied, een extra impuls voor het broeikaseffect. ‘Mijn gedachten zijn met al diegenen die hierdoor geraakt worden. Onze oorlog tegen de natuur moet stoppen’, liet ze haar volgers op Twitter weten. Thunbergs reis eindigt niet met de klimaattop in New York. Ze heeft een jaar vrij genomen van school om de opwarming van de aarde onder de aandacht te brengen. Zo woont ze begin december ook de grote VN-klimaatconferentie in Chili bij. En daarna? Dat weet ze nog niet. ‘Ik doe het allemaal stap voor stap’, zei ze eerder tegen de pers. ‘Ik weet nog niet precies hoe lang ik ga reizen. Ik wil flexibel kunnen zijn.’ Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	1
Corona doet wat Greta Thunberg en co. niet lukt	De Standaard	Hoe zou het intussen met de klimaatactivist zijn? Die is stikjaloers op het coronavirus. Wat heeft dat virus dat ik niet heb, vraagt hij zich af. Het coronavirus slaagde er in enkele dagen in de volledige aandacht van de besluitvormers en de media te trekken. Het lokte zelfs een reeks doortastende politieke beslissingen uit. Laat dat nu de twee zaken zijn waarop de activist al jaren vruchteloos wacht. Bitter wordt hij als hij naar de lucht kijkt. Die is al lang niet meer zo zuiver geweest als de voorbije dagen. Niet door mijn inspanningen, maar door corona, zucht hij.	1
'The Correspondent' trekt interview met Greta Thunberg terug na bezorgdheid familie	Volkskrant	" The Correspondent – de internationale editie van De Correspondent – publiceerde donderdag een exclusief interview met de Zweedse klimaatactivist Greta Thunberg, maar trok het stuk weer in omdat de familie vooraf geen inzage heeft gehad. Het was het eerste stuk, sinds de internationale lancering van The Correspondent vorige week, dat online flink circuleerde. ‘A personal conversation with Greta Thunberg on climate, fame, and trying to get home’, was de kop boven het verslag van een tweedaags verblijf van de 16-jarige Zweedse klimaatactivist bij correspondent Eric Holthaus thuis in de Amerikaanse staat Minnesota. Een dag later was het artikel offline gehaald. De familie Thunberg had de tekst voor publicatie niet in kunnen zien en was bezorgd over enkele ‘gevoeligheden’, aldus een verklaring op de website. Daarop besloot de redactie het hele stuk terug te trekken, een uitzonderlijke maatregel in de journalistiek. In het verhaal vertelde Holthaus hoe de familie Thunberg door de Verenigde Staten trekt in een van Arnold Schwarzenegger geleende Tesla. In een reeks appjes, waarin tijdsaanduidingen en plaatsnamen verwijderd waren, was te lezen hoe Holthaus en Thunberg overleggen over de afspraak en een slaapplek. Uiteindelijk besloot zij op de uitnodiging van Holthaus in te gaan om bij hem en zijn twee zoontjes thuis te logeren. De aanleiding van het stuk was de Nobelprijs voor de Vrede, waarop Thunberg kans zou maken, maar die vrijdag naar de Ethiopische premier Abiy Ahmed ging. Het artikel werd een dag voor de uitreiking gepubliceerd. Of die deadline heeft geleid tot haast, of dat er een andere reden is waardoor de tekst niet is voorgelegd, is onduidelijk. Oprichter Rob Wijnberg en hoofdredacteur Eliza Anyangwe willen niet reageren, ‘vanwege de situatie waarin de familie nu verkeert’. In Amerika is het niet gangbaar, zoals in Nederland wel het geval is, om een interview vooraf in zijn geheel voor te leggen aan bronnen. Maar aangezien het om een minderjarige gaat, is grotere voorzorg geboden. Holthaus, die meteoroloog is en uitsluitend over klimaat schrijft, beschreef in het stuk enkele veiligheidskwesties omtrent de familie en de route die ze de komende maanden zullen afleggen. Mogelijk trad hij te veel in detail in die passages. The Correspondent is de internationale editie van De Correspondent, de journalistieke organisatie die door leden betaald wordt en ‘voorbij de waan van de dag’ gaat. Vorig jaar voerden oprichter Rob Wijnberg en uitgever Ernst-Jan Pfauth een grote campagne in de VS, waarbij 2,2 miljoen euro werd opgehaald. In het voorjaar veroorzaakte de beslissing om de internationale redactie vanuit Amsterdam, in plaats van New York, te laten opereren verontwaardiging onder donateurs en media. De Engelstalige site met vijf fulltime-journalisten is sinds maandag 30 september officieel van start gegaan. Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	0
Video: Jeremy Clarkson (59) haalt fel uit naar Greta Thunberg (16): 'Ze is gek en gevaarlijk'	De Limburger	 Jeremy Clarkson over klimaatverandering en Greta Thunberg. Video: Twitter / Sunrise Dat voormalig Top Gear-presentator Jeremy Clarkson geen fan is van de jonge klimaatactiviste Greta Thunberg moge duidelijk zijn. Op de Australische televisie haalt hij flink uit naar de Zweedse. „Ga terug naar school en hou je mond,” riep hij tijdens een interview. „Ze is gek en gevaarlijk en bezorgt kinderen slapeloze nachten met haar idiotie.” Vorige week haalde de Britse autojournalist, die tegenwoordig het programma The Grand Tour presenteert, ook al uit naar de Zweedse in een interview met de krant The Independent. Toen noemde hij haar een ‘stomme idioot’ noemde. Daarnaast bestempelde hij de 16-jarige ook als een hypocriet in zijn column in The Sun. In haar speech bij de Verenigde Naties gaf ze volgens Clarkson geen oplossingen, maar beschuldigde de leiders er alleen van haar dromen en kindertijd te hebben gestolen. Lees ook: Greta Thunberg bij aankomst in Lissabon: ‘Ik, een boos kind?’ Niet alle artikelen zijn gratis, want zogeheten Plus-artikelen zijn alleen te lezen door abonnees. Zonder abonnees kunnen we namelijk geen betrouwbare regionale journalistiek maken. Je leest al onze artikelen voor nog geen 1,50 per week. Ontvang dagelijks tijdens de lunch een update van het belangrijkste nieuws per e-mail.	3
Greta Thunberg-pop opgehangen aan viaduct in Rome: 'Beschamend'	RTL Nieuws	" ""Beschamend"", zegt Virginia Raggi, de burgemeester van Rome. Inwoners van haar stad hebben een pop aan een viaduct gehangen die Greta Thunberg moet voorstellen, de 16-jarige Zweedse klimaatactiviste. De politie onderzoekt de zaak. Burgemeester Raggi heeft, mede namens de inwoners van Rome, excuses aangeboden aan Thunberg en haar familie. Ze betuigt haar solidariteit: ""Onze toewijding aan het klimaat zal niet ophouden."" Op de pop met twee vlechten stonden de woorden 'Greta is uw god'. Van diverse kanten is geschokt op de actie gereageerd. De lokale autoriteiten vatten het op als ernstige bedreiging. De verantwoordelijkheid voor het ophangen van de pop is opgeëist door een club die zich Heldere Geesten noemt, melden verschillende Italiaanse media. Altijd weten wat er speelt?Download de gratis RTL Nieuws-app en blijf op de hoogte."	0
Blinde kever vernoemd naar Greta Thunberg	Parool.nl	" Een Brits museum heeft een kever vernoemd naar klimaatactiviste Greta Thunberg. Het gaat om een piepklein insect dat geen ogen of vleugels heeft. Het Natural History Museum in Londen meldt dat het insect al in de jaren zestig is ontdekt in Kenia. Het diertje bleef vervolgens kennelijk naamloos. Dat veranderde na tussenkomst van wetenschapper Michael Darby. Die zegt in een verklaring een groot fan te zijn van de Zweedse tiener. “Ik ben ongelofelijk onder de indruk van het werk van deze jonge activist.” Thunberg groeide uit tot een bekende klimaatactivist door haar schoolstaking. Ze spijbelde om te demonstreren bij het parlement in haar land. Darby vermoedt dat het de eerste keer is dat een diersoort naar de activiste is vernoemd. “Ik ken in elk geval geen keversoorten die haar naam dragen.” De wetenschappelijke naam van de kever is Nelloptodes gretae. Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	0
'Russische Greta Thunberg', die maanden alleen betoogde, kri...	De Standaard	De Russische klimaatactivist Arsjak Makisjian (24), die onlangs op de klimaatconferentie van Madrid speechte naast Greta Thunberg, heeft een celstraf gekregen voor een illegale betoging met drie mensen. Met drie waren ze op 25 oktober toen ze een piket plaatsten in het centrum van Moskou om een miniklimaatbetoging te houden. Arsjak Makisjian en twee vrienden hadden geen toestemming gekregen van de autoriteiten om te betogen voor het klimaat, maar ze waagden het erop. ‘Ik wilde de mensen informeren’, zegt de 24-jarige Makisjian aan de Russische nieuwswebsite Gazeta.ru. ‘En met één piket, dat eigenlijk gewoon een spandoek was, en drie mensen in totaal probeerden we actie te ondernemen om verdere klimaatrampen te voorkomen.’ Maar dat was buiten de Russische autoriteiten gerekend, die binnen het kwartier ter plaatse waren en de klimaatactivisten onmiddellijk meenamen naar het politiebureau. Na een verhoor werden de drie weer vrijgelaten. De klimaatactivist moest vrijdag voor de rechtbank verschijnen voor de illegale betoging en voor het ongereglementeerd plaatsen van een piket (het spandoek). De rechter oordeelde dat de feiten bewezen zijn en dat Makisjian bovendien doelbewust strafbare feiten pleegde omdat hij wist dat zijn aanvraag voor een betoging afgewezen was. Hij heeft een celstraf van zes dagen gekregen. Zijn advocaat, Svetlana Sjilikova, reageerde misnoegd aan de Russische nieuwssectie van BBC: ‘Mijn cliënt heeft bij de aankomst van de politie niet de gebruikelijke suggestie gekregen om de betoging te staken en het spandoek op te rollen, maar werd onmiddellijk hardhandig vastgegrepen en gearresteerd. Dat is niet correct.’ 25 Oktober was de eerste keer dat Makisjian, die begin dit jaar bekendraakte als ‘de eenzaamste klimaatbetoger ter wereld’, was gearresteerd. Voordien betoogde hij immers eerst maandenlang zo goed als altijd alleen met een kartonnen bord. ‘Mensen denken dat ik een bedelaar ben en geld wil vragen’, zei hij daar enkele maanden eerder over aan verschillende internationale websites, nadat ook BBC had ontdekt dat er in Rusland wekelijks een jongeman op verschillende pleinen in Moskou alleen stond te betogen en het verhaal naar buiten bracht. ‘Maar ik sta hier wel degelijk omdat ik Greta Thunberg steun. Zij is mijn grote voorbeeld. Net zoals zij zal ik vechten voor onze toekomst, ook al is dat in Rusland misschien een moeilijke boodschap, want veel mensen in Rusland weten niet eens wat klimaatopwarming is.’ Makisjian ontmoette zijn grote voorbeeld enkele weken geleden op de VN-klimaatconferentie van Madrid. Om zijn ecologische voetafdruk te beperken, koos de klimaatactivist voor een reis per trein, met transfers in Minsk, Berlijn en Parijs. In Madrid kreeg Makisjian de kans om met Greta Thunberg te spreken en gaf hij ook speech over hoe Rusland nog een zeer lange weg af te leggen heeft naar een klimaatvriendelijke samenleving en hoe de besluiteloosheid van Russische politici daarin een cruciale rol speelt. Uit de recente onderzoeken van de Russische Federatie blijkt, volgens The Moscow Times, dat minder dan de helft van Russische bevolking gelooft dat de opwarming van de aarde een negatief effect kan hebben op het land. In april filmde The Moscow Times Makisjian, die toen nog als een soort curiosum werd bekeken door de Russen op straat: 	1
'Klimaatmeisje Greta Thunberg gaat een jaar niet naar school'	RTL Nieuws	 De 16-jarige Zweedse milieuactiviste Greta Thunberg gaat vanaf dit najaar een jaar niet naar school. Ze gaat zich komende periode inzetten voor de strijd tegen klimaatverandering. Dat hebben mensen uit haar omgeving gezegd tegen het Duitse persbureau DPA. Op de agenda van de jonge Zweedse staan alvast twee dingen: in september wil ze naar de klimaattop van de VN in New York en in december naar de wereldklimaatconferentie in Chili. Er is alleen wel een probleem: Thunberg wil niet vliegen naar de klimaatbijeenkomsten. Ze zal daarom een andere manier moeten vinden om de oceaan over te steken. Hoe ze dat gaat doen, weet ze nog niet. De Zweedse scholiere maakte vorig jaar grote indruk met haar speech tijdens de klimaattop van Katowice. Daar zei ze dat haar generatie nu in actie moet komen, voordat het te laat is. Altijd weten wat er speelt?Download de gratis RTL Nieuws-app en blijf op de hoogte.	1
Greta Thunberg zoekt met spoed lift naar Europa	Panorama	Greta weigert namelijk te vliegen, aangezien dat volgens haar zorgt voor teveel CO2-uitstoot. Ze zoekt dan ook een boot waarmee ze terug naar Europa kan varen vanuit de Verenigde Staten. Greta ging naar de Verenigde Staten om bij de VN de wereldleiders toe te spreken op het gebied van klimaat om vervolgens door te gaan naar Chili voor de VN Klimaatconferentie. Deze gaat echter niet daar vanwege de spanningen in het land en is daarom verschoven naar Madrid. Dat betekent dus dt de plannen van het meisje in het water vallen. Het meisje keek er erg naar uit om Centraal en Zuid-Amerika te bezoeken. Tevens zegt ze de bevolking in Chili te steunen tijdens de opstand. Greta is dus met spoed opzoek naar een lift terug naar Europa, aangezien de conferentie op 13 december gaat beginnen in de Spaanse hoofdstad. Om van Groot-Brittannië naar New York te komen, kostte de Zweedse twee weken. Overigens lijkt er al een oplossing voor Greta te komen. De Spaanse minister van Milieu laat weten dat ze graag wil helpen om haar de oceaan te laten oversteken. Ze lijkt dus alsnog op tijd in Madrid te komen. As #COP25 has officially been moved from Santiago to Madrid I’ll need some help. It turns out I’ve traveled half around the world, the wrong way:) Now I need to find a way to cross the Atlantic in November... If anyone could help me find transport I would be so grateful. -> https://t.co/vFQQcLTh2U	3
Wedkantoren: Greta Thunberg torenhoog favoriet voor Nobelprijs voor Vrede	RTL Nieuws	" De Zweedse klimaatactiviste Greta Thunberg geldt bij de wedkantoren als torenhoge favoriet voor de Nobelprijs van de Vrede. Wie een euro inzet op Thunberg krijgt bij winst 1.61 keer zijn inleg terug. Op enige afstand volgt de Ethiopische premier Abiy Ahmed. Hij werkt aan hervormingen in het door conflicten geteisterde land. Andere kanshebbers zijn de Amerikaanse president Donald Trump voor zijn toenaderingspogingen met Noord-Korea en stamhoofd Raoni Metuktire, die zich inzet voor behoud van het Amazoneregenwoud en de inheemse cultuur. Ook de Nieuw-Zeelandse premier Jacinda Ardern is voor haar verbindende toon na de bloedige aanslag in Christchurch een behoorlijke kanshebber. In totaal zijn er 301 kandidaten genomineerd voor de vredesprijs, 223 personen en 78 organisaties. Bron: oddschecker.com Het is overigens nog de vraag of Thunberg met haar inzet voor het klimaat wel in aanmerking komt voor de prijs, die wordt toegekend aan mensen die zich verdienstelijk hebben gemaakt bij de bevordering van de vrede. Ook haar jonge leeftijd zou niet in haar voordeel werken. Het Zweedse onderzoeksinstituut voor vrede is desondanks optimistisch gestemd over de kansen van Thunberg. ""Klimaatverandering is een onderwerp dat sterk verbonden is aan vrede en veiligheid. Wat zij het afgelopen jaar heeft bereikt, is ongekend"", zegt de directeur. De Nobelprijs voor de Vrede bestaat uit een onderscheiding en een geldbedrag van 9 miljoen Zweedse kronen (ruim 940.000 euro). De Pakistaanse kinderrechtenactiviste Malala Yousafzai won de prijs in 2014 op 17-jarige leeftijd en is daarmee de jongste winnares tot nu toe. In het verleden is er ook kritiek geweest op de keuze van de winnaars. In 1973 won de Amerikaanse minister van Buitenlandse Zaken Henry Kissinger de prijs. Hij was verantwoordelijk voor de bombardementen op Cambodja in 1969 en 1970 waarbij circa 800.000 burgers werden gedood. In 1994 werd de prijs toegekend aan onder anderen Yasser Arafat, die later door onder meer Israël van terrorisme werd beschuldigd. In 2009, ging de prijs naar de Amerikaanse president Barack Obama die na zijn eerste negen maanden in het Witte Huis weliswaar veel goede intenties had uitgesproken maar nog weinig had bereikt. Altijd weten wat er speelt?Download de gratis RTL Nieuws-app en blijf op de hoogte."	0
Milieuactivist Greta Thunberg (16) wint prijs Amnesty International	Parool.nl	" De Zweedse milieuactiviste Greta Thunberg en de miljoenen scholieren die ze op de been heeft gekregen om te demonstreren voor een beter klimaat, hebben een internationale mensenrechtenprijs gewonnen. De 16-jarige Thunberg krijgt de Ambassadeur van het Geweten-prijs van mensenrechtenorganistatie Amnesty International, waarmee ze zich schaart bij grootheden als Nelson Mandela en Malala Yousafzai. Thunberg startte vorig jaar met een wekelijkse scholierenstaking voor het Zweedse parlement om te eisen dat de overheid actie onderneemt voor een beter klimaat. Haar staking is inmiddels een wereldwijd fenomeen, dat zich heeft uitgebreid naar landen als Brazilië, Oeganda en Australië. De internationale klimaatstaking van scholieren heeft de traditionele patronen van autoriteit omgedraaid en tieners een leidende rol gegeven in de strijd tegen klimaatverandering. “We zijn nederig en geïnspireerd door de vastberadenheid waarmee jonge activisten in de hele wereld ons uitdagen om de werkelijkheid over de klimaatcrisis onder ogen te zien,” zei secretaris-generaal Kumi Naidoo van Amnesty. Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	0
Profgolfer vergelijkt Greta Thunberg met Hitler	Metronieuws.nl	"De Spaanse golfer Gonzalo Fernandez-Castaño ligt onder vuur nadat hij klimaat-activiste Greta Thunberg met Adolf Hitler heeft vergeleken. Dat begon met een ‘onschuldige’ tweet waarin hij opschept over het aantal keer dat hij dit jaar met het vliegtuig heeft gepakt: maar liefst vijftig keer, waarmee hij voor zo’n 23 ton aan CO2-uitstoot heeft gezorgd. De professionele golfer tagde Greta Thunberg in de post, die op haar beurt juist voor het milieu strijdt en onder meer vecht voor vermindering van het aantal vluchten. Another year in the books! Enjoy @GretaThunberg pic.twitter.com/C7LEnIRZjO — Gonzalo Fdez-Castaño (@gfcgolf) December 12, 2019 In de reacties op de tweet krijgt Fernandez-Castaño het flink voor de kiezen. „Klasse dit"", reageert iemand sarcastisch. „Dit gedrag is walgelijk"", zegt een ander, „heel groots van een volwassen man om Greta belachelijk te maken."" „Wauw, een tiener belachelijk maken omdat ze om onze planeet geeft. Ik vraag me af of je sponsors er ook zo over denken"", reageert weer een ander. „Wat een fantastische ambassadeur voor jullie merken"", schrijft iemand, terwijl hij de sponsors van de golfer tagt. „Opscheppen over zijn CO2-voetafdruk tegen een 16-jarig meisje, dat TIME persoon van het jaar is."" @ClevelandGolf @SrixonGolf @RalphLauren – what a great ambassador for your brands. Bragging about his carbon footprint to the 16 year old @TIME person of the year whilst emblazoned with your logos! @EuropeanTour — Tom Stenner-Evans (@TomStennerEvans) December 13, 2019 Dat laatste laat Fernandez-Castaño niet over zich heengaan. „Dus"", reageert hij op de TIME-referentie. „Adolf Hitler was TIME persoon van het jaar in 1938. Stalin ook, twee keer zelfs."" So what? Adolf Hitler was @TIME Person of the Year in 1938. So was Stalin, not once but twice. — Gonzalo Fdez-Castaño (@gfcgolf) December 13, 2019 Ook die opmerking wordt hem niet in dank afgenomen. De golfer moet een behoorlijk aantal opmerkingen naar zijn recente prestaties incasseren, die overigens niet al te best zijn. Ooit stond hij op de 27ste plaats op de Official World Golf Ranking, inmiddels is hij afgezakt naar nummer 559. Foutje gezien? Mail ons. Wij zijn je dankbaar. "	0
Hoe klimaatneutraal is de zeiltocht van 'klimaatmeisje' Greta Thunberg?	NPO Radio 1	"Het Zweedse 'klimaatmeisje' Greta Thunberg zeilt van het Britse Plymouth naar New York om daar de klimaattop van de VN bij te kunnen wonen. Het vliegtuig pakken was voor de 16-jarige geen optie, want ze wil bij haar reis geen CO2 uitstoten. Lukt haar dat met haar zeilboot? Lammert de Bruin zoekt het uit in Feit of Fictie. Duitse media melden dat haar doel niet de hele reis gehaald zal worden. Dat doen ze op basis van uitspraken van de meevarende schipper Boris Hermann. Thunberg zeilt naar New York, maar haar zeilcrew van zes man ziet terugzeilen niet zitten. Zij kiezen dan voor het vliegtuig. Op basis daarvan berekende de Duitse journalist Claus Hecking, werkzaam voor Der Spiegel, dat Thunberg beter in haar eentje een retourtje met het vliegtuig had kunnen boeken. Nu vliegen de schippers terug. Bovendien doen andere crewleden een retourtje Europa-Verenigde Staten met het vliegtuig om de boot op te halen. ""De eerste helft van de reis is klimaatneutraal, maar het tweede deel van de reis niet. Als je bedenkt dat Thunberg zo'n 60 kilo weegt, dan had een retourtje voor haar alleen tot minder emissie geleid. In dat geval hadden de crewleden namelijk niet heen en weer hoeven vliegen."" Schipper Hermann laat weten dat de bemanning de vliegreis zal compenseren door donaties te doen aan groene organisaties. ""We zijn ons ervan bewust dat een dergelijke vergoeding ons geweten niet kan en mag zuiveren. Het is geen ideale oplossing, maar het minste wat we kunnen doen"", zegt hij tegen Der Spiegel. Dit artikel is een bijdrage van Radio EenVandaag, elke werkdag tussen 14 en 16 uur op NPO Radio 1. Meer over de uitzending is te vinden op EenVandaag.nl, Facebook of op Twitter. "	0
Krijgt Nederland zijn eigen Greta Thunberg?	Trouw	" De vijftienjarige Rosa Anders heeft veel weg van de Zweedse klimaatactiviste Greta Thunberg. Vrijdag geeft ze een toespraak voor pakweg 15.000 mensen op muziekfestival Sziget in Hongarije. Hoe ze zich daarbij voelt? “Heel erg zenuwachtig.” Samen met activist Milan van der Meulen (25) wil ze het publiek oproepen om de eerste Jongeren Klimaat Petitie te tekenen. Op haar dertiende werd ze als jongste deelnemer ooit geselecteerd voor het Climate Reality Project (CRP) van Al Gore. Ze geeft presentaties over klimaatverandering op scholen en evenementen. Anders: “Hiervoor was mijn grootste publiek hooguit zestig man.” Met haar vader moeder en broertje is ze een paar dagen eerder afgereisd naar Boedapest. “Met de trein in plaats van het vliegtuig, al duurt het daardoor wel wat langer.” “Nee, daar kan je me echt niet mee vergelijken. Dat hoeft van mij ook niet. Ik ga weliswaar naar alle klimaatstakingen in Nederland, maar zij gaat echt óveral heen. Ze is zeker een voorbeeld voor mij. Afgelopen maart liep ik mee in de klimaatmarsen. Ik haalde klasgenoten over ook mee te gaan. “Sommigen hadden zoiets van: wat gaat dit bereiken? Maar als zoveel kinderen de straat op gaan heeft dat zeker wel impact. Alleen gebeurt er nog te weinig in de politiek. Daarom willen we met onze petitie een miljoen handtekeningen ophalen, om aan te bieden aan Ursula von der Leyen (voorzitter Europese Commissie, red.).” “De belangrijkste boodschap is natuurlijk dat klimaatopwarming een heel groot probleem is en dat we snel actie moeten ondernemen. Maar wat veel jongeren denken is dat die actie betekent dat je vegetariër moet worden en nooit meer mag vliegen. Dat het alles of niets is. Wij willen mensen vertellen dat het oké is om in kleine stapjes bij te dragen aan het klimaat. Als je maar iets doet. “Dj Martin Garrix zou als eerste de petitie tekenen, maar nu blijkt dat hij later optreedt, gaat dat niet meer lukken. Niet als eerste althans. We hopen natuurlijk dat hij alsnog gaat tekenen.” Jongeren zijn soms lastig te inspireren, vertelt Anders. “Een keer gaf ik een presentatie voor een klas waarvan het merendeel achterovergeleund op zijn telefoon zat. Het boeide ze gewoon niet. Toen was ik best wel gechoqueerd, en zelfs een beetje boos omdat ik dacht: jongens, het gaat hier wel om onze toekomst! “Daarvan heb ik geleerd dat niet iedereen zo met het klimaat bezig is als ik. Om deze groep jongeren te bereiken moeten we blijven praten over de gevolgen van de klimaatopwarming. Net zolang totdat niemand dit probleem nog kan negeren.” Anders moet lang nadenken. “O gosh, dat is een flauwe vraag. Ik denk dat er op dit moment meer wordt geluisterd naar de jeugd. Wij praten over de toekomst van onze generatie, dat maakt ons verhaal krachtig. Als oudere kan je niet tegen een kind zeggen: ik heb schijt aan jouw toekomst. “Mijn generatie moet het verschil gaan maken, maar het hangt niet alleen van ons af. Mensen als Al Gore hebben al zoveel gedaan voor het klimaat. En ook mijn moeder verdient credits. Zij is een echte klimaatdrammer. Ik heb haar vaak horen speechen over het klimaat. Zij inspireerde mij om dit te doen.” Andere landen ontdekken is leuk, maar het klimaat lijdt daar fors onder. De beste oplossing: neem de trein naar je vakantiebestemming. Of ga wat minder vaak, en dan iets langer. Schoolkinderen demonstreren vandaag voor betere klimaatmaatregelen. Zien of voelen kinderen het probleem beter dan volwassenen? Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	0
Greta Thunberg is niet het eerste meisje dat zich uitsprak op de VN-top	NPO Radio 1	"Afgelopen week gaf de jonge klimaat-activist Greta Thunberg een emotionele speech op de VN-klimaattop in New York. Vrijwel iedereen kent haar naam inmiddels. Sommigen spreken over haar als een 'wake-up girl'. Toch is Greta Thunberg niet de enige of de eerste. Maar: wie kent Severn Cullis-Suzuki nu nog? Zevenentwintig jaar geleden, in 1992, gaf de 12-jarige Canadese klimaatactiviste op de VN-top in Rio een speech met vrijwel exact dezelfde boodschap. Wat waren de reacties toen op deze klimaat-Cassandra? En gaan we nu beter luisteren? Historicus Mathijs Boom van de Universiteit van Amsterdam is een kenner van de geschiedenis van milieu- en klimaatpolitiek. Hij vertelt over de jonge activisten in OVT. ""Destijds sprak men van 'The girl who silenced the world for five minutes"", vertelt Mathijs Boom. ""Er was niet echt kritiek op haar analyse toen. Het in twijfel trekken van klimaatwetenschap bestond nog niet. Het ontkennen van de ernst van de klimaatproblematiek is ook pas iets wat zich in de loop van de jaren '90."" Er zijn verschillen tussen de twee meisjes. ""Severn Cullis-Suzuki spreekt nog veel meer over milieuprobleem in plaats van over klimaatprobleem. Het woord klimaat valt niet eens, het is veel breder."" Greta Thunberg focust zich net op andere problematiek: ""Bij haar gaat ook om het milieu als geheel. En daarbij gaat het haar meer om ons: de mens."" ""Thunberg zegt dat ze geen 'bron van hoop' wil zijn. Ze wil niet ingekapseld worden in bestaand systeem en alleen worden gezien in een verhaal over hoopvolle kinderen."" ""Daarbij moeten we in acht nemen dat Greta Thunberg er misschien nu als individu uitspringt maar tegelijkertijd is zij Ã©Ã©n van een hele grote groep jonge klimaatactivisten. Cullis-Suzuki maakte deel uit van clubje van 4 kinderen die strijden voor milieubeleid en naar de top afreisden om daar hun verhaal te doen, Thunberg maakt deel uit van veel grotere organisatie."" OVT is een historisch radioprogramma met actueel nieuws over geschiedenis, columns en documentaires. OVT wordt wekelijks uitgezonden op zondagochtend van 10.00 tot 12.00 uur. Volg OVT op Facebook en Twitter."	0
Greta Thunberg: “Niemand is te klein om het verschil te maken”	DeWereldMorgen.be	 Uitgeverij De Bezig Bij vertaalde tien toespraken en teksten van Greta Thunberg op sociale media in een boekje op zakformaat van amper 78 pagina's met als titel “Niemand is te klein om het verschil te maken”. Duidelijk, rechtuit, geëngageerd, een frisse bries in een wereld waar lange, wollige, vrijblijvende speeches met veel woorden en weinig (of geen) inhoud de norm zijn. Het is nauwelijks te geloven dat Greta Thunberg tot augustus 2018 volledig onbekend was buiten haar school, haar familie en vrienden in Zweden. Vijftien maanden later overheerst zij het debat over de klimaatcrisis in heel de wereld zoals geen enkele wetenschapper, geen enkele internationale instelling of overtuigd politicus/a voor haar heeft gekund. Greta op de trappen van het Zweedse parlement in augustus 2018, nog onbewust van de storm die haar actie zal veroorzaken. Foto: Anders Hellberg / CC BY 4:0 Naast enorme bijval heeft Greta sindsdien ook zeer veel bagger en haat over zich heen gekregen. Die blijkt vooral van oudere witte mannen te komen. Als witte 65-plusser sta ik daar verbaasd bij te kijken. Dat je het met haar oneens bent, kan ik nog enigszins bevatten, maar hoe kan een mens boos zijn op het engagement van een 16-jarig meisje? Stoort het ons dat ons gekoesterd argument over ‘de jeugd van tegenwoordig die in niets meer gelooft’ door haar wordt tegengesproken? Samen met haar moeder Malena Ernman schreef Greta eerder reeds Ons huis staat in brand, een verzameling bedenkingen waarin ook haar vader en zus voorkomen (zie Ons huis staat in brand van en over Greta Thunberg, een boek op het juiste ogenblik). In haar nieuwe boek staan tien korte teksten die zo goed en gevat zijn dat ze niet samengevat kunnen worden. De titel Niemand is te klein om het verschil te maken is een keiharde sneer naar de Vlaamse politici die durven beweren dat Vlaanderen niets moet doen “omdat we toch maar een procentje na de komma van alle vervuiling” veroorzaken. Schrijft Greta dit wel allemaal zelf? Is zij met haar Aspergersyndroom wel in staat om de complexiteit van het klimaat te begrijpen? Zou ze niet beter goed studeren om klimaatwetenschapper te worden? Waarom zouden we haar eerder moeten geloven dan verstandige volwassenen? Is klimaatactivisme niet eerder een typisch westers luxeprobleem, waar armen hier en in de Derde Wereld geen boodschap aan hebben? Haar antwoord op deze vragen en zoveel meer staat in dit boekje, niet defensief, niet met het boze vingertje, maar nuchter en onweerlegbaar sterk. Critici beweren dat ze nu al door financieel machtige sectoren wordt ingepalmd. Lees dit boekje en besef waarom dat onmogelijk is. Op de enorme reclameborden van petroleummaatschappijen in luchthavens overal zal zij alvast niet verschijnen. En de luchtvaartsector zal het niet openlijk toegeven, maar haar consequente houding om niet te vliegen laat zich reeds voelen. Elke dijkbreuk begint met een klein barstje in de dijk waar water doorheen druppelt. Greta Thunberg is die barst. Ik denk hier aan een uitspraak van Nelson Mandela: “Het lijkt altijd onmogelijk tot het gedaan wordt”. Krijgt zij meer aandacht in onze media, omdat zij een wit Zweeds meisje is? Vast en zeker, en dan? Heel wat van haar leeftijdgenotes in Latijns-Amerika, in de inheemse reservaten in de VS, op scholen in de VS die tegen shootouts protesteren, in Afrika en in Azië zijn haar al voorgegaan of volgen haar voorbeeld. Ik stel me maar één vraag: dient zij een goede zaak? Het antwoord is ja. Net als Ahed Tamimi met haar blonde fotogenieke lokken de Palestijnse zaak dient, dient Greta Thunberg de strijd tegen een van de twee grootste uitdagingen voor de mensheid: de klimaatcrisis (de andere is het gevaar voor een vernietigende kernoorlog). Eén citaat uit het boek: “In het jaar 2078 vier ik mijn vijfenzeventigste verjaardag. Wat we doen of niet doen, nu, zal van invloed zijn op mijn hele verdere leven, en op de levens van mijn kinderen en kleinkinderen … Dus aan iedereen: het is tijd voor burgerlijke ongehoorzaamheid, het is tijd om in verzet te komen.” Niemand is te klein om het verschil te maken. Lezen dit boek. En kopen als eindejaarscadeau! Greta Thunberg. Niemand is te klein om het verschil te maken. De Bezige Bij, Amsterdam, 2019 (78 pp.) ISBN 9789403183800 Ons huis staat in brand, de vertaling van het boek dat Zweeds operazangeres/milieu-activiste Malena Ernman…	0
Greta Thunberg als boegbeeld van het klimaatdebat, dat is niet bepaald verheffend voor het niveau	Trouw	" Ik had tot nu toe weinig problemen met het feit dat volwassenen een meisje van zestien jaar als instrument gebruiken voor hun particuliere besognes. Maar als klimaatdrammers en biomassa­fetisjisten de Zweedse Greta Thunberg als hun voornaamste boegbeeld opvoeren, is dat niet bepaald verheffend voor het niveau van het klimaatdebat. In 1212 marcheerden veel kinderen, maar ook volwassenen, achter de 14-jarige herder Nicolaas aan. Nicolaas had een visioen gehad: de zee zou zich voor hem openen en met zijn kinderkruistocht zou hij Jeruzalem bevrijden. Na maanden van ontberingen, honger en ziektes gingen duizenden jonge kruisvaarders dood en werden de overlevenden als slaaf verkocht. Zo zal het met de visioenen van onze Greta gelukkig niet gaan. Ze zal hooguit door GroenLinks de Tweede Kamer worden binnengeleid om, net als in het Europees Parlement deze week, haar tranen tijdens haar speech te laten vloeien. Waar ik een beetje de kriebels begin te krijgen in dit toneelstuk vol Zweedse pathetiek, is de neiging van Greta en haar tekstschrijvers om dramatische gebeurtenissen te misbruiken voor de eigen boodschap. Om de ellende van een brandende kathedraal voor haar eigen stekkerkarretje te spannen. In het Europees Parlement zei ze: “De hele wereld was getuige van de brand in de Notre-Dame, maar de Notre-Dame wordt heropgebouwd. Ik hoop dat het sterke fundamenten heeft, en ik hoop dat ook wij sterke fundamenten hebben, maar daar ben ik niet zo zeker van.” Meid, laat je geen woorden in de mond leggen waar je geen verstand van hebt. De vergelijking met de halve verwoesting van de Notre-Dame en een wereld die door overbevolking en doorgeschoten consumentisme het stikbenauwd krijgt, gaat niet alleen mank maar is ook misplaatst. Ook omdat gesuggereerd wordt dat de Notre-Dame toch wordt gerestaureerd en daar wel geld voor is, wat niet het geval zou zijn voor Moeder Aarde. Weet je Greta, alleen al in Nederland kost het miljarden aan subsidiegeld om mensen in biomassa-auto’s te krijgen. Maar Greta Thunberg staat niet alleen als het gaat om het bekritiseren van de emoties en van de reddingsactie die de brand van de eeuwenoude Parijse kathedraal heeft veroorzaakt. Je leest het overal op sociale media en elders: het zijn toch maar een paar stenen. In Frankrijk werd een kopstuk van de linkse studentenvakbond Unef geschorst nadat ze had getweet: ‘Tot wanneer gaan mensen janken voor wat stukken hout? Dit is jullie waanzin van kleine witte mensen.’ Ook het feit dat binnen een dag 1 miljard euro voor de restauratie werd gedoneerd, deed de septic tank van zure afgunst overlopen. Dat het hier om een kerkgebouw gaat, speelt natuurlijk in dit ressentiment mee. Ikzelf bejubel de vrijgevigheid van al die ‘rijke stinkerds’. Niet alleen omdat het hier om een monument gaat van onze geschiedenis. Beetje boreaal mag best af en toe. Maar vooral ook omdat het Pasen is. En bij de Notre-Dame glanst deze week de belofte van een toekomstige opstanding en verrijzenis. Vrolijk Pasen! Drie keer per week werpt columnist Sylvain Ephimenco zijn blik op de actualiteit. Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	0
Geweten met vlechtjes: Greta Thunberg is Mens van het Jaar	Weekend Knack	'Twee vlechtjes en een pertinente blik, dat is Greta Thunberg. Haar mondhoeken omhoog of omlaag. Ieder kind kan haar tekenen.' Maar niemand schildert zo'n mooi portret van het meisje dat de wereld wil redden als schrijver Oscar van den Boogaard. De eerste keer dat ik foto's van haar zag, was ik vertederd door dat kleine meisje voor het Zweedse parlement, met haar lila rugzak en haar bord omhoog. Maar vertederen is het laatste wat Greta wil. Schrik aanjagen des te meer. Het schattige meisje legt de vinger op de wonde en het mes op onze keel. Ze roept de mensheid ter verantwoording. ... Verder lezen? Verder lezen?	0
Misschien heeft onze hypocrisie een paardemiddel als Greta Thunberg nodig	Trouw	" Wie nog twijfelt aan de realiteit van de klimaatverandering en haar consequenties, had gisteren een slechte dag. De publicatie van het nieuwste rapport van het VN-klimaatpanel IPCC (100 wetenschappers uit ruim 30 landen) voelde als een klap in de maagstreek: sinds 2005 is de zeespiegel tweeënhalf keer sneller gestegen dan in de twintigste eeuw. Een maximale stijging van de zeespiegel van 1,10 meter in 2100 is dan mogelijk. Iets daarvoor klonk in New York de alarmerende toespraak van de Italiaanse premier Conte: een gletsjer aan de Italiaanse kant van de Mont Blanc dreigt in te storten met 250.000 kubieke meter aan ijslawines tot gevolg. Deze zomer werd het in het Italiaanse Aosta zelfs 40 graden. Om de nachtmerrie nog erger te maken moet ik het Franse klimaatrapport noemen, dat een week geleden uitkwam. Honderd onderzoekers, voornamelijk uit het wetenschappelijke instituut CNRS, schetsten een alarmerende toekomst: bij ongewijzigde groei en gebruik van fossiele bronnen zal de zeespiegel maximaal tussen 6,5 en 7 meter stijgen. Maar als de situatie zo extreem al is, hebben we dan behoefte aan een benadering die nog extra angst en onrust bij de burgers veroorzaakt? Gisteren verscheen in de Romeinse krant Il Messagero een opmerkelijke hoofdcommentaar van Alessandro Campi. Daarin hekelde hij een vorm van nieuw populisme dat hij ‘milieupopulisme’ noemt, wat ik met ‘ecopopulisme’ zou willen vertalen. Dit terwijl hij de wetenschap onderschrijft dat klimaatverandering door de mens wordt veroorzaakt. Na de bizarre razernij van de jonge klimaatactiviste Greta Thunberg bij de VN maandag, meent Campi bij haar de kenmerken van dit specifieke populisme te ontwaren: ‘demagogie, cultus van de leider, ideologisch manicheïsme, sektarisme, oproep tot het volk en emotionaliteit bestemd voor de massa’s’. Wellicht is dit oordeel te streng jegens een meisje met handicap die onmiskenbaar de positieve rol van jeugdige klokkenluider maandenlang heeft vervuld. Maar ook voor een klokkenluider komt ooit de tijd om plaats te maken voor een meer efficiënte benadering. De ‘beschimpingen’ (Il Messagero) van Greta in New York waren pathetisch en contraproductief. Zelfs de Franse president Macron, die de kleine Thunberg in zijn Elysée-paleis had ontvangen, had er geen goed woord voor over en hekelde haar ‘zeer radicale standpunten die polarisatie veroorzaken in onze samenlevingen’. Maar misschien heeft onze hypocrisie af en toe een paardemiddel als Greta nodig. Want doe wat ik je beveel, maar kijk niet naar wat ik zelf doe. Ook gisteren stonden enorme vakantieadvertenties in de kranten van DPG Media (Trouw, de Volkskrant, AD en Het Parool). Lezers worden hiermee feitelijk aangespoord om de mensheid met extra CO2 te vergassen. Voor een weekje Gambia moet men 13 uren (retour) vliegen. De zaterdagadvertentie ging over een week Brazilië, wat 21 uur vliegen betekent. Ga als alternatief een week naar Zeeland deze winter: minder zon maar wel hooguit 1,5 tot 2,5 uur rijden vanaf de Randstad. Drie keer per week werpt columnist Sylvain Ephimenco zijn blik op de actualiteit. Lees zijn columns hier terug. Ja, Greta Thunberg, de zestienjarige klimaatactiviste, roept irritatie op. Maar juist omdat ze zo stellig is, vervult ze een onmisbare rol in het klimaatdebat. Ook columnist Stevo Akkerman is onder de indruk van de Greta-speech. ‘Hoewel ik het niet met haar oneens was, raakte ik niet begeesterd, maar geïrriteerd, en de verbetenheid waarmee ze sprak speelde daarbij zeker een rol. Tegelijkertijd werd ik onrustig van mijn eigen ergernis.’ Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	1
'Greta Thunberg-vloeren': mogen bedrijven zomaar haar naam gebruiken?	RTL Nieuws	" Nu te koop: Greta Thunberg-vloeren. Een bedrijf in Overijssel speelt daarmee slim in op de naamsbekendheid van de jonge klimaatactivist. Kan een bedrijf daar zomaar mee aan de haal gaan? Het bedrijf prijst de houten vloer aan als milieuvriendelijk. Vandaar ook de naam: als we Greta Thunberg horen, hebben we al gauw associaties met dingen als groen, klimaat en milieu. ""Ze heeft een merk van zichzelf gemaakt, misschien zelfs tegen wil en dank"", zegt Kitty Koelemeijer, hoogleraar Marketing & Retailing aan Nyenrode Business Universiteit. ""Als je haar naam noemt, weet je precies waar mensen aan denken. Je bespaart heel wat woorden. Ze heeft dat in korte tijd gedaan. Ze is zeer onderscheidend en heel helder in haar boodschap."" Ze begrijpt dan ook wel dat bedrijven op de bekendheid van het meisje inspelen. ""Ik snap dat ze dat doen, het trekt de aandacht en het is duidelijk. Hier zal het echt niet bij blijven. Misschien gaan meer bedrijven naar haar verwijzen"", denkt Koelemeijer. ""Ik denk dat zij in bescherming genomen moet worden. Mensen gaan met haar naam aan de haal."" Maar mag dat eigenlijk wel? Als Greta dit tegen wil gaan, kan zij het beste haar naam als merk registreren, zegt advocaat Evert van Gelderen. ""In principe is degene die als eerste een merk registreert de sterkste rechthebbende"", legt hij uit. Op die manier is het gemakkelijker om mensen aan te pakken die die naam onrechtmatig gebruiken. Maar ook als Greta Thunberg haar naam niet heeft geregistreerd en een onderneming die haar naam wil gebruiken dat wél heeft gedaan, maakt ze een kans. ""In mei dit jaar heeft voetballer Neymar het voor elkaar gekregen om op te treden tegen iemand die de naam Neymar als merk geregistreerd had"", geeft Van Gelderen als voorbeeld. Als bekend persoon is het vaak ook gemakkelijker om commercieel gebruik van je naam aan te vechten. ""Rechters vinden dat het een onrechtmatige daad is als je geen toestemming vraagt om de naam van iemand met een bepaalde populariteit te gebruiken. Dus bijvoorbeeld in advertenties waar geen medewerking voor is verleend."" Altijd weten wat er speelt?Download de gratis RTL Nieuws-app en blijf op de hoogte."	0
Greta Thunberg grijpt naast Nobelprijs | Buitenland | Telegraaf.nl	Telegraaf.nl	Greta Thunberg. Oslo - Niet Donald Trump en niet Greta Thunberg, maar de Ethiopische premier Abiy Ahmed heeft vrijdag de Nobelprijs voor de Vrede gekregen. Dat maakte het Noorse Nobelcomité vrijdag bekend. Greta Thunberg.	1
Greta Thunberg trolt driftkikker Donald Trump	Joop	Greta Thunberg heeft Donald Trump met gelijke munt terugbetaald. Ze kopieerde een uitspraak van Trump gericht aan haar en stuurde het bericht terug na een zoveelste woedeaanval van de president op Twitter. Het werd al snel tienduizenden keren gedeeld en leverde bijna anderhalf miljoen likes op. Bijna een jaar geleden reageerde Donald Trump (74) de benoeming van Greta Thunberg (17) tot persoon van het jaar door magazine Time. De jongste persoon die ooit die titel mocht dragen. Tegen het zere been van Trump wiens klimaatbeleid – of het gebrek daaraan – een van de redenen is voor de protesten van Thunberg. ‘Zo belachelijk. Greta moet aan haar woedeprobleem werken en ouderwets met een vriendin naar de film gaan. Chill Greta, Chill’, schreef Trump op Twitter. So ridiculous. Greta must work on her Anger Management problem, then go to a good old fashioned movie with a friend! Chill Greta, Chill! https://t.co/M8ZtS8okzE — Donald J. Trump (@realDonaldTrump) December 12, 2019 Trump is al dagenlang een tirade aan het afsteken richting de Democraten die volgens hem frauderen met stemmen. Een leugen. Thunberg kon het dan ook niet laten door boven een van de woedende berichten van Trump zijn exacte woorden te gebruiken: So ridiculous. Donald must work on his Anger Management problem, then go to a good old fashioned movie with a friend! Chill Donald, Chill! https://t.co/4RNVBqRYBA — Greta Thunberg (@GretaThunberg) November 5, 2020 Overigens is inmiddels week 116 van de schoolstakingen van Thunberg ingegaan. Vanwege de coronapandemie en de maatregelen ertegen, voert Thunberg haar actie momenteel online in plaats van op straat en roept haar medestakers op hetzelfde te blijven doen. School strike week 116. Because of new COVID-19 recommendations and the rapid spread, we’re back to #ClimateStrikeOnline .If you strike, remember to keep distance and follow COVID-19 restrictions and recommendations.#fridaysforfuture #schoolstrike4climate #flattenthecurve pic.twitter.com/NF93FJMJxp — Greta Thunberg (@GretaThunberg) November 6, 2020	3
Greta Thunberg drinkt virtueel kopje (groene) thee met Frans Timmermans	LINDA.	Klimaatactivist Greta Thunberg (17) en een aantal jonge medestanders drinken woensdag een virtueel kopje thee met Frans Timmermans, vicevoorzitter van de Europese Commissie. Volgens de activisten draagt het Europese landbouwbeleid te weinig bij aan de strijd tegen klimaatverandering. En daar willen ze met de vicevoorzitter over praten. Timmermans is verantwoordelijk voor de Green Deal, de afspraak met de lidstaten en het parlement om de EU in 2050 klimaatneutraal te krijgen. Naast Thunberg nemen ook de Belgische activisten Anuna De Wever en Adlade Charlier en de Duitse Luisa Neubauer deel aan de online meeting. Ze willen Timmermans vragen de commissievoorstellen voor hervorming van het Gemeenschappelijk Landbouwbeleid (GLB) in te trekken. Zeventigduizend mensen hebben een petitie getekend die daarvoor pleit. De jongeren voeren onder de hashtag #WithdrawTheCap al enkele weken actie tegen het GLB, dat in het Engels CAP heet. Ze betogen dat landbouw vervuilt en bijdraagt aan een verlies van biodiversiteit. Timmermans zelf heeft zich onlangs ook teleurgesteld uitgelaten over het landbouwbeleid voor de komende zeven jaar. Die kritiek viel niet goed bij politici van het Europees Parlement. Zij herinnerden Ursula von der Leyen, voorzitter van de Europese Commissie, vervolgens in een brief aan de democratische totstandkoming van het beleid.	0
Greta of David: wiens deprimerende docu mag je niet missen?	Oneworld	De oudste en de jongste klimaatcelebrity schitteren dit najaar allebei in een documentaire met als thema: de belabberde staat van onze planeet. Welke film leert je het meest, en welke zet aan tot actie? Een vergelijkend warenonderzoek. Aan de-wereld-is-stuk-documentaires geen gebrek dit najaar, met zowel Greta Thunberg (16) als David Attenborough (93) op het scherm. Zij werd een jaar gevolgd door een documentairemaker, hij maakte er zelf een over de belabberde staat van onze planeet. Goed voor het bewustzijn natuurlijk, maar het wordt alles bij elkaar wel een heel deprimerende bedoening: corona, vallende herfstbladeren, het nieuws dat Nederland zijn klimaatdoelen voor 2030 waarschijnlijk niet haalt. En een EU die twee gezichten toont: in dezelfde week dat gejubeld werd over plannen om de Europese natuur te reanimeren, werd ook gepraat over de Europese landbouwsubsidies voor de komende jaren – en de uitkomst lijkt weinig hoopvol voor diezelfde natuur. Dus of we nou zin hebben om daarbovenop twéé onheilspellende documentaires te kijken? Mwah. Eentje dan? Maar welke? OneWorld legt ze voor je naast elkaar. David Attenborough vs Greta Thunberg. De opa van de natuurfilms die zich onlangs ontpopte als klimaatactivist, versus het pubermeisje dat zo ongeveer als klimaatactivist uit het ei is gekropen. De generatie die de wereld heeft zien veranderen versus de generatie die met de gevolgen moet leven. A life On Our Planet versus I Am Greta, een vergelijking op vijf punten. A life On Our Planet (1 uur 23 min, Netflix) is de ‘witness statement’ van de Britse bioloog David Attenborough, die ontelbaar veel natuurseries maakte en/of insprak. In deze film zien we door zijn ogen hoe onze planeet de afgelopen zestig jaar veranderde. Het kost de jonge Attenborough steeds meer moeite om wilde dieren te vinden, en naarmate hij ouder wordt groeit het besef dat de wereld uit balans raakt. Ook blikt hij vooruit op de toekomst. I Am Greta (1 uur 37 min, bioscoop) volgt Thunberg vanaf de eerste dag dat ze in haar eentje ‘staakt’ voor het klimaat tot aan haar zenuwslopende reis over de oceaan naar de VN-klimaattop in New York. Je ziet hoe ze steeds meer mensen inspireert om de straat op te gaan en hoe ze op conferenties mag komen spreken. Maar ook hoeveel impact deze rol van klimaatgoeroe heeft op Thunberg en haar gezin. I am Greta portretteert (de titel zegt het al) de Zweedse Greta Thunberg. Een meisje dat ten koste van zichzelf ergens volledig voor gaat en daarmee miljoenen mensen inspireert. Je leert haar in de docu beter kennen, net als haar vader, een zorgzame goedzak die niet van haar zijde wijkt en haar af en toe streng toespreekt: ‘Het kan me niet schelen dat er mensen wachten. Je moet NU iets eten!’ De camera staat op haar ooghoogte, terwijl ze continu bijna omver wordt gelopen door bewonderaars, journalisten en politici – een claustrofobisch effect. Na de film besef je nog beter hoe bijzonder het is dat juist zíj zoveel mensen weet te bereiken: in de drie jaren vóór haar Skolstrejk för klimatet in 2018 zat ze zo in de knoop door haar zorgen over klimaatverandering, dat het haar niet lukte om tegen mensen buiten haar gezin te praten. Voor de meeste scènes maakt het trouwens niet eens zoveel uit wáár Thunberg voor strijdt. Dat had net zo goed het recht op abortus kunnen zijn. Kortom, je leert veel over Thunberg, maar je moet deze film niet kijken met de hoop nog wat bij te leren over klimaatverandering. Ook dringt zich de vraag op of Thunberg zelf liever niet een ander soort film had gemaakt. Met minder beelden van haar terwijl ze paarden of honden knuffelt om rust te vinden; meer uitleg over het Albedo-effect en de Keeling-curve (‘Ik heb politici ontmoet die niet eens weten wat dat is!’). Voor inhoudelijke informatie zit je bij Attenborough meer op je plek. Waarom zijn meerdere soorten bomen voor hun voortplanting afhankelijk van orang-oetans? Hoe bewegen voedingsstoffen door de oceaan en wat is het effect van visserij daarop? Je weet het antwoord na het kijken. Eigenlijk is A Life on our Planet een typische Attenborough-documentaire. Het tempo is zo traag en de stem van de Brit zo rustgevend, dat je bij de film zou kunnen mediteren. Zelfs bij het uitspreken van zinnen als ‘De oceaan is aan het sterven’ straalt Attenborough een zekere geruststelling uit. Ergens is dat een handig talent: het vergroot de kans dat het je lukt om je open te stellen voor griezelige feiten, in plaats van acuut terug te schakelen naar het Netflix-menu om op iets comfortabelers over te gaan. Halverwege, wanneer Attenborough een beeld van de wereld in 2080-2100 schetst, grijpt de documentaire je wél naar de strot: droge, brandbare savanne waar ooit regenwoud was, stervend koraal en steeds minder vissen, crisis in de voedselvoorziening door uitgeputte grond en uitgestorven bijen en andere bestuivers, tot uiteindelijk een grotendeels onleefbare aarde en miljoenen mensen zonder huis. Zeker geen vooruitzicht voor zwakke magen. Maar dit deel is zo kort dat je het gemist hebt als je even naar het toilet was. Daarna gaat het alweer over wat we kunnen doen om dat scenario te voorkomen, en hé, kijk eens aan, er gebeurt al veel moois! De boodschap van A Life on our Planet – we moeten aan de bak anders wordt de wereld onleefbaar – zal heus aankomen, maar toch is er een zeker indommelrisico. Dan I am Greta. Die film eindigt – nadat je anderhalf uur om de oren bent gemept met incompetente volwassenen – met een schier oneindige stroom beelden van klimaatprotesten door jongeren op alle continenten. Op Instagram-posts van overal ter wereld gaan kleine knuistjes de lucht in; ‘Wij komen eraan!’ Probeer daar maar eens naar te kijken zonder op zijn minst te denken: ik moet toch echt wat korter gaan douchen. Een van de heftigste momenten in I Am Greta is de scène waarin de kijker Thunbergs vader op een EHBO-cursus een pop ziet reanimeren en een wond stelpen. Want: “We hopen dat dit niet erger wordt, maar realistisch gezien wordt het dat wel.” Mensen die een kind een doodsbedreiging sturen – ze bestaan. Attenborough scoort dan weer hoog met een verlaten flatgebouw in Tsjernobyl, een orang-oetan die lamlendig in de laatste niet-gekapte boom hangt en walrussen die bij bosjes van een rots vallen en te pletter slaan. En natuurlijk die toekomstbeelden. Gelukkig is het niet alleen maar ellende. In A Life on our Planet zitten mooie natuurshots die op zijn minst een glimlach opwekken, evenals de beelden van geniale, grappige vogels die hun buitenaardse paringsdans uitvoeren. Thunberg en haar vader vormen een droogkomisch duo: ze zijn allebei niet gauw onder de indruk van hoge piefen. Als Thunberg voor het eerst een telefoontje krijgt dat ze de eer heeft ergens te spreken – op de VN-klimaattop in Polen eind 2018 – zijn hun eerste reacties: ‘Schreeuwend duur om daar te overnachten’ (vader) en ‘Dan mis ik school’ (dochter). Een paar scènes later zie je ze voorbereidingen treffen: een oventje, pakken pasta en blikken bonen worden met veel chaos en reisstress in de (elektrische) auto gepropt. En na een fotomoment met de paus lacht Thunberg haar vader uit omdat hij als een zoutzak naast de katholieke leider staat. ‘Die moet je als profielfoto gebruiken!’ Die komt sowieso van Thunberg – een ware onelinemachine. Wat denk je van deze: ‘De mensheid ziet de natuur als een zak snoep waar geen einde aan komt.’ Of: ‘Mensen lijden, hele ecosystemen storten in en jullie praten alleen over geld. Hoe durven jullie?’ Als je al haar speeches voor internationale conferenties zo achter elkaar hoort, vraag je je af hoelang het nog duurt voordat ze nergens meer uitgenodigd wordt. Óf dat ze weigert nog te komen. Haar toespraken zijn verbale bokspartijen, waarbij hetzelfde ritueel zich keer op keer herhaalt: Thunberg deelt zweepslagen uit, het publiek neemt ze sadomasochistisch in ontvangst en wil naderhand met haar op de foto. Om vervolgens alsnóg nauwelijks in actie te komen, vindt een gefrustreerde Thunberg. Haar zoveelste speech begint ze met: ‘Staat mijn microfoon aan?’ (zaal antwoordt met een grinnikend ja) ‘Is mijn Engels te verstaan?’ (zaal buldert nog een ja). ‘Want volgens mij horen jullie me helemaal niet’ (zaal valt stil). ‘We zijn niet de straat opgegaan zodat jullie selfies met ons kunnen maken of om te horen dat jullie ons bewonderen. We willen dat jullie je meningsverschillen opzijzetten en je gedragen zoals je in een crisis hoort te doen. Hopelijk was mijn microfoon aan.’ Attenborough geeft een aantal heldere instructies om het tij te keren: méér schone energie à la Marokko, een gedeeltelijk visverbod zodat vispopulaties kunnen groeien à la Palau, subsidies om bos terug te planten à la Costa Rica. En ruimte-efficiënte landbouw à la Nederland (al lijkt Attenborough iets te zwaar te leunen op het beeld dat verticale landbouw en sla gekweekt op water hier al de norm zijn). Attenborough wil niemand voor het hoofd stoten, Thunberg is van de compromisloze woede In I am Greta zit niet echt zo’n concreet instructielijsje, behalve: neem je verantwoordelijkheid als politicus en ‘unite behind the science’. Beiden benoemen minder vlees eten, ieder op hun eigen manier: waar Attenborough vooral niemand voor het hoofd lijkt te willen stoten (‘Wanneer wij voor een stuk vlees kiezen, dan eisen we onbewust ook een groot stuk land op’), is Thunberg meer van de compromisloze woede (‘Ongelófelijk dat ze op een klimaattop vlees en zuivel serveren!’). Wie had gehoopt snel klaar te zijn met z’n huiswerk, komt bedrogen uit: de films vullen elkaar zo goed aan dat je ze toch allebei zou moeten kijken. ‘Ik hoop dat mensen de puntjes met elkaar gaan verbinden, dat ze zien dat allerlei problemen met elkaar te maken hebben’, zegt Thunberg tegen Arnold Schwarzenegger. Dat is precies wat Attenborough doet. Eigenlijk zou je deze films als een tweeluik moeten zien: kijk eerst Attenborough voor de kennis en de beelden, en daarna Thunberg om jezelf van de bank af te krijgen. Ze mogen dan beiden niet de leeftijd hebben om zélf aan de knoppen te draaien; deze opa en dit pubermeisje zijn heel goed in staat om miljoenen mensen te inspireren. Stiekem hoop je dat ze een duo gaan vormen – het zou gegarandeerd een hit zijn. Milieuorganisaties proberen de klimaatcrisis tegen te gaan met klimaatrechtszaken. ‘Wie bij vervuilende bedrijven aan de knoppen draait, kan dan persoonlijk worden vervolgd' Als we nu niets doen, is ook de mens binnen 100 jaar verdwenen. Hoe kunnen we het tij nog keren? Bewuster geworden door dit artikel? Onze journalistiek is toegankelijk voor iedereen en dat willen we zo houden. Met een kleine bijdrage help jij ons anderen ook bewust te maken. Alvast bedankt!	3
Shell vraagt 'wat je zelf gaat doen aan het klimaatprobleem.' Dat was tegen het zere been van Greta - wel.nl	Welingelichte Kringen	“Wat ben jij bereid te veranderen om de CO2-uitstoot omlaag te brengen,” vroeg Shell in een poll op Twitter. En dat pakte niet goed uit voor de oliegigant met boter op het hoofd. Want het zijn natuurlijk niet de mensen die een keertje minder douchen, vliegen of vlees eten, die het klimaatprobleem gaan oplossen. Het zijn de oliemaatschappijen, die nog te veel geld verdienen aan hun giftige goedje. En dat werd Shell even ingewreven door mensen als Greta Thunberg, Amerikaans Congreslid Alexandria Ocasio-Cortez en klimaatprofessor Katharine Hayhoe. “Wat ik bereid ben te doen? Ik ben bereid om je verantwoordelijk te houden voor dertig jaar lang liegen over klimaatverandering, terwijl je stiekem allang wist dat de uitstoot van fossiele brandstoffen de planeet kapot maakt,” schrijft Ocasio-Cortez. “Dit is alsof je Freddy Krueger vraagt wat je bereid bent te veranderen voor een betere nachtrust,” reageert klimaatverslaggever van CNN, Bill Weir. “Ik ben zeker bereid om de oliemaatschappijen ter verantwoording te roepen, omdat ze willens en wetens de leefomstandigheden voor toekomstige generaties vernietigen,” aldus een boze Greta Thunberg. Drie jaar geleden onthulde The Guardian een ‘vertrouwelijk’ Shell-rapport uit 1986 waarin staat dat ‘de huidige klimaatverandering mogelijk de grootste wordt in de geschiedenis’. Een Shell-film uit 1991 stelt: “De opwarming van de aarde is nog niet zeker, maar velen vinden dat het onverantwoord is om te wachten op het definitieve bewijs. Nu in actie komen is de enige veilige manier.” We weten inmiddels hoe hard Shell in actie is gekomen sinds 1991. I don’t know about you, but I sure am willing to call-out-the-fossil-fuel-companies-for-knowingly-destroying-future-living-conditions -for-countless-generations-for profit-and-then-trying-to-distract-people-and-prevent-real-systemic-change-through-endless greenwash-campaigns. https://t.co/O3ReJPv81Q I’m willing to hold you accountable for lying about climate change for 30 years when you secretly knew the entire time that fossil fuels emissions would destroy our planet 😇 https://t.co/ekj1Va1Cp0 What am I willing to do? Hold you accountable for 2% of cumulative global GHG emissions, equivalent to those of my entire home country of Canada. When you have a concrete plan to address that, I’d be happy to chat about what I’m doing to reduce my personal emissions. FUCK YOU for permanently destroying our planet and gaslighting us all the while. You had your chance to be part of the solution. Now we’re doing everything we can to put you out of business and send your executives to prison and we won’t stop. pic.twitter.com/Fmp61ceoOl This is like Freddy Krueger asking what you’re willing to change to get better sleep. https://t.co/NA7WcsZMPG omg cute!! we’re still gonna prosecute your execs for lying to the public about climate change for 30 years though!!! 🙈 https://t.co/OJpgrwABj8	3
Klimaatactivist Greta Thunberg na een jaar actievoeren terug naar school	Volkskrant	" Greta Thunberg is terug in de schoolbanken. De afgelopen twaalf maanden reisde de 17-jarige Zweedse klimaatactivist de wereld over om politieke leiders aan te sporen de klimaatcrisis serieus aan te pakken. Thunberg postte maandag op Twitter een foto van zichzelf met rugzak en fiets, thuis in Stockholm. ‘Mijn tussenjaar van school is voorbij’, zei ze. ‘Het voelt geweldig eindelijk weer terug op school te zijn.’ De Zweedse werd wereldberoemd toen ze in 2018 bij het nationale parlement in haar eentje de ‘schoolstaking voor het klimaat’ begon. Die actie, Fridays for Future, was de aanzet tot een mondiale klimaatbeweging onder jongeren die landen oproept werk te maken van de afspraken van het klimaatakkoord van Parijs uit 2015. Vorig jaar nam Thunberg een jaar vrij van school om actie te voeren tegen de opwarming van de aarde. Ze sprak wereldleiders toe bij de Verenigde Naties in New York en op het Wereld Economisch Forum in Davos, en was bij de VN-klimaattop in Madrid. Ze werd door het tijdschrift Time uitgeroepen tot Persoon van het Jaar en werd genomineerd voor de Nobelprijs voor de Vrede (die ging naar de Ethiopische premier Abiy Ahmed). My gap year from school is over, and it feels so great to finally be back in school again! pic.twitter.com/EKDzzOnwaI Niettemin moet Thunberg constateren dat de klimaatcrisis nog even groot is als toen ze haar gap year begon, een jaar waarin het ene klimaatrecord na het andere werd gebroken. Hoop dat de coronacrisis tot een nieuw begin zou leiden, bleek al snel ijdel. De klimaatbeweging verpieterde doordat de lockdowns massale acties onmogelijk maakten. En regeringen maken weinig haast met het aanscherpen van hun klimaatambities. Thunberg was vorige week nog bij de Duitse bondskanselier Angela Merkel om die aan te sporen uit haar comfort zone te treden en de ambitie op te voeren. Zo moet het coronaherstelfonds van de Europese Unie volgens Thunberg veel meer ingezet worden om de transitie naar een duurzame economie te stimuleren. Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	0
Greta Thunberg haalt weer uit: 'Te weinig gedaan voor beter klimaat'	RTL Nieuws	" De 17-jarige klimaatactiviste Greta Thunberg vindt dat er nog steeds te weinig wordt gedaan tegen klimaatverandering. Ze sprak een volle zaal toe op de topconferentie in het Zwitserse Davos en zei dat er volop wordt gediscussieerd over het klimaat, maar dat er geen actie wordt ondernomen. Tussen de besneeuwde Alpentoppen wordt er deze week gepraat over oplossingen voor het klimaatprobleem, vergrijzing, ongelijkheid en de gevolgen van technologische ontwikkelingen op de arbeidsmarkt tijdens het World Economic Forum. Bijna 3000 kopstukken uit de wetenschap, cultuur, de politiek en het bedrijfsleven zijn daarbij, zoals ook Greta Thunberg. Zij sprak een volle zaal vanochtend al toe. ""Klimaat en milieu staan volop in de belangstelling, dankzij de inzet van jongeren"", zei ze. ""Maar toch is er vrijwel niets gedaan, aangezien de wereldwijde CO2-uitstoot nog niet is teruggebracht."" De paneldiscussie met Thunberg trok zelfs zoveel publiek, dat de organisatoren extra stoelen moesten regelen omdat sommige bestuurders uit het bedrijfsleven moesten staan. Thunberg blikte terug op haar 18 maanden van klimaatstrijd sinds de dag dat ze begon met haar schoolstaking. ""Er is veel gebeurd dat niemand had kunnen voorspellen en dit heeft een beweging doen ontstaan. Ik mag niet klagen dat ik niet word gehoord"", zei ze. Toch hebben 'de wetenschap en de stem van de jongeren' volgens haar geen centrale rol gekregen in de klimaatdiscussie. ""En dat is wel nodig."" Ze riep in haar speech daarom nogmaals op om de 'klimaatnoodtoestand' ernstig te nemen. Ook president Trump is in het Zwitserse Davos aangekomen, hij zal vandaag net als Thunberg spreken tijdens de topconferentie. Actievoerders hadden vlak bij de plek waar Trump in Davos vanochtend landde 'Act on climate' (Kom in actie voor het klimaat) in de sneeuw geschreven. Altijd weten wat er speelt?Download de gratis RTL Nieuws-app en blijf op de hoogte."	0
Greta Thunberg en co betogen opnieuw voor klimaat	Knack.be	De Zweedse klimaatactiviste Greta Thunberg verzamelde vrijdag in het kader van de wereldwijde klimaatbeweging Fridays for Future met een tiental andere demonstranten voor het parlement in Stockholm. Ook in ons land is er actie gepland. 'Schoolstaking week 110', twitterde de 17-jarige tiener. 'Vandaag is onze wereldwijde dag van klimaatactie, en we staken op meer dan 3.100 plaatsen! In Zweden zijn bijeenkomsten van meer dan 50 mensen niet toegestaan vanwege COVID-19, dus we passen ons aan', klonk het voorts. Thunberg droeg haar bekende protestbord met zich mee, met daarop de leuze 'Skolstrejk för klimatet' (Schoolstaking voor het klimaat), samen met een ander bord waarmee ze opriep om afstand te houden en - in Zweden - met niet meer dan 50 deelnemers samen te komen. De Zweedse droeg ook een mondmasker met het logo van de klimaatbeweging. School strike week 110.Today is our global day of climate action, and we strike in over 3100 places!In Sweden gatherings over 50 people are not allowed due to COVID-19, so we adapt.#climatestrike #fridaysforfuture #schoolstrike4climate #FaceTheClimateEmergency pic.twitter.com/aQqyKgBYIb Vrijdag trekken klimaatactivisten van over de hele wereld opnieuw de straat op om meer inspanningen te eisen in de strijd tegen de klimaatverandering. Ook in ons land is er actie gepland. De 17-jarige Thunberg begon in augustus 2018 schoolstakingen op vrijdag te houden uit protest tegen de klimaatverandering. Ze bracht daarmee een wereldwijde beweging op gang. Sinds de uitbraak van de coronapandemie waren de protesten van Fridays for Future voornamelijk een online gebeuren. In samenwerking met Dirk Draulans en Jean-Pascal van Ypersele lanceert Knack het Klimaatalarm. In een manifest schetsen zij de huidige situatie van ons klimaat en de mogelijke gevolgen voor de aarde en de mens. Met het Klimaatalarm verschuift Knack de debatten weer naar het klimaat. Ontdek meer.	1
Vegetariër Erik Christiansson met Fridays for Future in actie voor het klimaat	Soester courant	Klimaatactiviste Greta Thunberg is voor veel jongeren wereldwijd een inspiratiebron. Erik Christiansson (16) hoorde zo’n twee jaar geleden over haar. ,,Ik heb familie in Zweden en daar was Greta Thunberg al best bekend. Ze is voor mij niet echt een idool, maar voor veel anderen wel en dat vind ik mooi. Haar acties hebben me wel aan het denken gezet. Toen ‘vliegschaamte’ het woord van het jaar w...	0
Klimaatactivist Greta Thunberg: De wereld heeft twee jaar tijd verspild	Joop	In de twee jaar die zijn verstreken sinds de allereerste schoolstaking van Greta Thunberg, heeft de wereld kostbare tijd verspild voor het aanpakken van de klimaatcrisis. Dat zegt de Zweedse activiste in een artikel in The Guardian. Donderdag ontmoet ze samen met mede-stakers Luisa Neubauer, Anuna de Wever en Adélaïde Charlies de Duitse bondskanselier Angela Merkel. ‘Kijken we terug op de laatste twee jaar, dan is er veel gebeurd,’ schrijven de activisten. ‘Vele miljoenen gingen de straat op en op 28 november 2019 riep het Europees parlement de milieunoodtoestand uit.’ Volgens Thunberg en haar mede-activisten reppen wereldleiders wel van een bedreiging voor het voortbestaan van de mens, maar is de wereld ondertussen nog altijd in staat van ontkenning wanneer het op daadwerkelijk handelen aankomt. Dat betekent volgens de activisten dat de kloof tussen wat er gedaan moet worden en wat er werkelijk gebeurt met de minuut groeit. Om direct werk te maken van de klimaatcrisis, moeten rijke landen hun vervuilende activiteiten stoppen, zegt Thunberg: ‘Dat is een feit dat maar weinig mensen willen accepteren. Alleen al het idee van een crisis waar we ons niet uit kunnen kopen, bouwen of investeren, zorgt ervoor dat mentaal collectief de stoppen doorslaan. Deze mix van onwetendheid en ontkenning is de kern van het probleem.’ De activisten wijzen erop dat landen miljarden uitgeven om de economische klappen van de coronacrisis op te vangen. Beschikbaar geld dat een zeldzame kans oplevert om de wereld in de juiste richting te sturen als het gaat om het terugdringen van de opwarming van de aarde. Desondanks gaat het gros van de steunfondsen naar de fossiele industrie. Een grote uitzondering daarop is Duitsland, dat 40 miljard euro investeert in klimaatreddende maatregelen als elektrische voertuigen, openbaar vervoer en duurzame energie. ‘Zelfs een kind kan zien dat het huidige beleid niet strookt met de wetenschappelijke consensus,’ schrijven Thunberg en haar metgezellen:	0
'Meer zorgen bij jongvolwassenen over klimaatverandering' - LINDA.nl	LINDA.	Driekwart van de Nederlandse jongvolwassenen maakt zich redelijk tot grote zorgen over klimaatverandering. Voor ruim één op de vijf zijn deze zorgen sinds de start van de coronacrisis toegenomen. Dat concludeert het Rode Kruis dinsdag na onderzoek onder een panel van 712 personen tussen de 18 en 35 jaar. Jongvolwassenen zien volgens het onderzoek aandacht voor klimaatverandering kleiner worden door de coronacrisis. Daarnaast geven ze aan dat door de coronamaatregelen nog duidelijker is geworden wat het effect van menselijk gedrag op het klimaat is. Ze hebben de afgelopen tijd gezien dat de lucht helderder en rivieren schoner zijn geworden, doordat er bijvoorbeeld minder vliegverkeer is. De ondervraagden zijn goed op de hoogte van de gevolgen van klimaatverandering. Ruim acht op de tien zeggen de gevolgen ongeveer tot goed te weten. Ruim 80 procent realiseert zich dat klimaatverandering impact heeft op natuurgeweld zoals stormen, overstromingen en natuurbranden. Toch denkt ruim de helft dat het ook impact kan hebben op aardbevingen, terwijl dat niet het geval is. Negen op de tien respondenten zien in dat klimaatverandering niet alleen iets is van de toekomst. Lees ook Greta Thunberg wijst klimaatprijs van 50.000 euro af: ‘Onze landen doen niets’ Ruim driekwart zet zichzelf al in om de gevolgen van klimaatverandering tegen te gaan. Zo verbruiken zeven op de tien minder water en produceert 74 procent minder afval. 43 procent van de ondervraagden is van mening dat zijn of haar eigen gedrag van invloed is op de mate waarin mensen wereldwijd getroffen worden door natuurrampen. De groep die denkt dat de invloed van hun gedrag in Nederland te merken zal zijn, is iets kleiner: 37 procent.	1
Vader Greta Thunberg vond klimaatstrijd dochter een 'slecht idee'	RTL Nieuws	" De vader van Greta Thunberg vond het 'een slecht idee' dat zijn dochter het gezicht van de klimaatstaking werd. Hij maakte zich vooral druk om de negatieve reacties. Dat vertelt hij in een interview met de BBC. Svante Thunberg was niet gelijk enthousiast over Greta's plannen. Om haar droom waar te maken moest ze veel spijbelen van school en belandde ze volop in de schijnwerpers. Inmiddels steunt Svante zijn 16-jarige dochter in alles wat zij doet. Het omslagpunt kwam toen hij zag hoe gelukkig ze er van werd, en dat het goed was voor haar. Drie tot vier jaar geleden worstelde Greta met een depressie. ""Ze stopte met praten en ging niet meer naar school"", zegt Svante. ""Ze weigerde te eten, het was een nachtmerrie voor ons als ouders."" Om haar te helpen, bracht haar vader veel tijd door met Greta en haar zus Beata. De ouders van Greta zochten ook hulp bij artsen. Greta kreeg de diagnose Asperger, een vorm van autisme. Thuis werd de klimaatverandering volop besproken en Greta begon met steeds meer passie zich hierin te verdiepen. Het gaf haar energie toen ze merkte dat haar ouders door haar werden beïnvloed. Haar moeder reisde niet meer met het vliegtuig en haar vader werd veganist. ""Ik veranderde mijn leven, maar niet om het klimaat te redden. Ik deed het om mijn kind te redden"", zegt Svante. Toen Greta haar intreden maakte op het wereldtoneel, maakte Svante zich vooral zorgen om de reacties. ""Ik maakte mij zorgen om het nepnieuws, alle dingen die mensen proberen te verzinnen."" Maar volgens hem pakt zijn dochter de kritiek 'ongelooflijk goed' op. ""Eerlijk gezegd weet ik niet hoe ze het doet, maar ze lacht meestal. Ze vindt het hilarisch"", zegt de trotse vader. ""Ze danst rond, ze lacht veel, we hebben veel plezier en ze voelt zich erg goed."" Wel hoopt hij dat de toekomst minder intens is voor zijn dochter. Svante heeft zijn dochter vergezeld tijdens haar zeilexpedities naar VN-klimaattop in New York en Madrid. Als ze 17 wordt, denkt hij dat Greta zelfstandiger gaat worden. ""Als ze me nodig heeft, zal ik proberen haar te steunen. Maar ik denk dat ze het steeds meer zelf gaat doen. En dat vind ik geweldig."" In hetzelfde interview bedankten Greta en de Britse bioloog David Attenborough, vooral bekend door zijn bekroonde natuurdocumentaires, elkaar voor hun inzet voor het klimaat. Volgens David heeft Greta 'de wereld wakker gemaakt'. ""Greta heeft het voor elkaar gekregen om wereldwijde aandacht voor het klimaat te krijgen, iets wat ons in twintig jaar tijd niet is gelukt. We zijn je allemaal dankbaar"", zegt David. Altijd weten wat er speelt?Download de gratis RTL Nieuws-app en blijf op de hoogte."	0
Klimaatactiviste Greta Thunberg genomineerd voor Nobelprijs voor de Vrede	RTL Nieuws	" De 17-jarige klimaatactiviste Greta Thunberg is door twee Zweedse parlementariërs genomineerd voor de Nobelprijs voor de Vrede. ""Ze heeft zich ondanks haar jonge leeftijd ingezet om de ogen van de politici te openen voor de klimaatcrisis."" De twee Zweedse politici Jens Holm en Hakan Svenneling hebben de klimaatactiviste genomineerd. Volgens hen leidt de klimaatcrisis tot nieuwe conflicten en oorlogen. De strijd tegen klimaatopwarming is daarom een vredesdaad waar Thunberg de Nobelprijs voor de Vrede voor verdient. Nominaties voor de Nobelprijs moeten voor 1 februari worden ingediend bij het Nobelcomité. Thunberg werd vorig jaar ook als kanshebber gezien, maar greep toen naast de prijs. Uiteindelijk ging de Nobelprijs voor de Vrede naar premier Abiy Ahmed van Ethiopië. Hij ontving de prijs omdat hij resoluut een einde maakte aan de bittere en lange twisten tussen zijn land en het buurland Eritrea. Thunberg begon in 2018 met een 'schoolstaking voor het klimaat' buiten het parlement in Zweden. Ze groeide uit tot een van de gezichten van de wereldwijde protestbeweging die maatregelen eist tegen klimaatverandering. Altijd weten wat er speelt?Download de gratis RTL Nieuws-app en blijf op de hoogte."	0
TIME roept klimaatactiviste Greta Thunberg uit tot Persoon van het Jaar	NU.nl	"Je gebruikt een adblocker. Wij kunnen onze artikelen alleen gratis toegankelijk voor je maken dankzij advertenties. Wil je jouw adblocker voor ons pauzeren? Klimaatactiviste Greta Thunberg is door TIME uitgeroepen tot TIME Person of the Year van 2019. Ze is de jongste persoon ooit die de titel heeft gekregen, heeft het Amerikaanse opinieblad woensdag bekendgemaakt. De Zweedse is bekend geworden door haar spijbelacties voor het klimaat. ""Van een spijbelend schoolmeisje tot een ontmoeting met de secretaris-generaal van de VN"", aldus TIME. Volgens het Amerikaanse blad vindt verandering zelden plaats zonder de kracht van individuen en heeft de ""crisis van de aarde"" haar individu gevonden in Thunberg. Daarbij noemt het tijdschrift ook haar inmiddels beroemde uitspraak: ""How dare you (Hoe durf je, red.)"" Ze sprak deze woorden uit tijdens haar speech bij de VN-klimaattop. In een interview met TIME zegt Thunberg te hopen haar kleinkinderen later te kunnen vertellen dat ""we alles hebben gedaan wat we konden"". ""En dat we het voor hen en voor de volgende generaties hebben gedaan"", voegt ze eraan toe. In augustus was het een jaar geleden dat Thunberg startte met haar schoolstaking. Gewapend met het bord met de tekst 'Skolstrejk för klimatet' ('Spijbelen voor het klimaat') nam zij elke dag tot de parlementsverkiezingen plaats voor het Zweeds parlement. Wereldwijd volgden scholieren haar voorbeeld. Het blad benoemt sinds 1927 elk jaar een Persoon van het Jaar. Overigens hoeft het niet om een individu te gaan. Zo hebben vorig jaar de vermoorde Saoedische journalist Jamal Khashoggi en andere journalisten de titel gekregen en ging die in 2017 naar de personen achter de #metoo-onthullingen. © 2020 DPG Media Digital B.V. | NU.nl onderdeel van DPG Media Magazines groep "	3
Is corona beter voor het klimaat dan Greta Thunberg?	De Standaard	Een bijna verlaten snelweg in Hongkong. Het nieuwe coronavirus had al een impact op het autoverkeer, nu voelt ook de luchtvaart meer en meer de gevolgen. SOPA Images/LightRocket via Getty Images Wanneer de economische groeimotor sputtert, dalen de CO2-emissies. Dat bewijst de groeivertraging door het coronavirus opnieuw. Maar voor het klimaat juichen we best niet te vroeg.	0
Waar is Greta? En, komt ze op tijd voor de klimaattop?	Trouw	" Nog zo’n duizend zeemijl zeilen, ruim 1800 kilometer, en Greta Thunberg komt aan in Lissabon. Vandaar is het nog een dag met de trein naar Madrid, waar maandag de VN-klimaatconferentie begint. Maar: zal ze het halen? Het spant erom. De jonge klimaatactiviste moest moest vorige maand ineens op zoek naar een lift naar Europa, toen de Chileense president Sebastian Piñera zijn land terugtrok als gastheer voor de top. De onrust in Chili maakte de organisatie van zo’n groot evenement met staatshoofden tot een te groot risico. De volgende dag bood de Spaanse premier Pedro Sanchez Madrid aan als alternatief. Thunberg, die niet wil vliegen, kon na wat rondvragen meevaren op de zeecatamaran ‘La Vagabonde’ van het Australische koppel Riley Whitelum en Elayna Carausu. Ze vertrokken op 13 november uit New York en na zestien dagen varen zit ongeveer drie kwart van de reis erop. Met een snelheid van 8,6 knopen op het moment van schrijven wordt het nog spannend of de Greta op tijd aankomt voor de conferentie. Haar fans en zeilliefhebbers volgen de reis via een tracker op internet, die geregeld bijhoudt waar La Vagabonde is. Een enthousiasteling zette zelfs alle beschikbare informatie in een handig overzicht, en houdt een gedetailleerde blog bij over alle nautische mijlen die de jonge klimaatactivist aflegt. Daar is bijvoorbeeld te zien dat afgelopen zaterdag de wind matig stond, met een gemiddelde tempo van 6,3 knopen. Gelukkig gaat de top door tot 13 december, dus zelfs als de wind afzwakt zal ze de tweede week gemakkelijk halen. En dán komen de wereldleiders pas naar Madrid. Greta Thunberg zit op een schip op weg naar de klimaatconferentie in Madrid. Hoe groeide ze uit van getroebleerd kind tot boegbeeld voor het klimaat? Om u deze content te kunnen laten zien, hebben wij uw toestemming nodig om cookies te plaatsen. Open uw cookie-instellingen om te kiezen welke cookies u wilt accepteren. Voor een optimale gebruikservaring van onze site selecteert u ""Accepteer alles"". U kunt ook alleen de sociale content aanzetten: vink hiervoor ""Cookies accepteren van sociale media"" aan. "	1
Greta Thunberg inspireert ook Nederlandse jongeren: Lilly (11) en Dana (17) staken voor het klimaat	EenVandaag	"De 16-jarige klimaatactiviste Greta Thunberg begon met staken om de gevolgen van klimaatverandering wereldwijd onder de aandacht te brengen. De Nederlandse Dana en Lilly volgen haar voorbeeld. De Zweedse Greta Thunberg krijgt vandaag de Internationale Kindervredesprijs uitgereikt. Ze wint de prijs omdat ze miljoenen jongeren over de hele wereld heeft geïnspireerd te strijden voor het klimaat. De 17-jarige Dana Seggev volgt het voorbeeld van Greta en is lid van haar organisatie Fridays For Future. Op vrijdagen 'staakt' Dana van school. De groep scholieren die met haar meedoet, blijft groeien. Volgens Dana is het nu aan scholieren om duidelijk te maken dat wanbeleid wordt gevoerd op het gebied van het klimaat. Beleid dat gericht is op kleine stapjes in plaats van grote, noodzakelijke veranderingen. Dana's school staat niet achter haar klimaatstakingen. ""Ik vind dat echt een probleem. Scholen zouden juist hun leerlingen moeten opvoeden en laten zien wat die grote wereldproblemen zijn. En ze aanmoedigen daar iets aan te doen."" Ook de 11-jarige Lilly Platt staakt voor het klimaat. Ze kwam enorm veel plastic tegen op een wandeling van huis naar de McDonalds. Sindsdien richt Lilly zich op acties om klimaatverandering en milieuvervuiling onder de aandacht te brengen. Hoewel ze nog maar 11 jaar is, wordt ze door gevestigde organisaties gezien als een serieuze gesprekspartner."	0
Honderden zingende supporters ontvangen klimaatactivist Greta Thunberg	RTL Nieuws	 Klimaatactiviste Greta Thunberg is vandaag in Portugal aangekomen. Ze maakte op de catamaran La Vagabonde een overtocht van 20 dagen, van New York naar Lissabon. De Zweedse tiener is in Europa om de klimaattop in Madrid bij te wonen. Ze werd opgewacht door honderden zingende supporters met spandoeken toen haar boot in de haven aanmeerde en ze aan wal stapte. Thunberg was aanvankelijk onderweg naar Chili om de klimaattop van de Verenigde Naties bij te wonen, maar door onrust in het Zuid-Amerikaanse land is die conferentie verplaatst naar Madrid. Om in Madrid te komen, moest ze wel enig werk verzetten. Ze wilde per se niet vliegen vanwege het milieu en was bijna op haar bestemming toen ze hoorde dat de top werd verplaatst. Ze wist niet meer of ze in Madrid kon komen en vroeg daarom om hulp op Twitter. Die kreeg ze. Thunberg stak eerder per zeilboot vanuit Groot-Brittannië de Atlantische Oceaan over, samen met anderen. Ze sprak in New York de Algemene Vergadering van de Verenigde Naties toe. Vanuit de VS zou ze doorreizen naar Chili. De klimaatconferentie in Madrid is op 2 december begonnen. Altijd weten wat er speelt?Download de gratis RTL Nieuws-app en blijf op de hoogte.	1
Greta Thunberg weigert award: 'Klimaatbeweging heeft geen prijzen nodig'	RTL Nieuws	" Klimaatactiviste Greta Thunberg weigert een milieuprijs van de Noordse Raad. Ze vindt dat Scandinavische landen te weinig doen tegen klimaatverandering. Ook doet ze afstand van het prijzengeld van ongeveer 50.000 euro. ""De klimaatbeweging heeft niet meer prijzen nodig"", zegt Thunberg op Instagram. ""Wat we nodig hebben is dat politici en machthebbers beginnen te luisteren naar de huidige, best beschikbare wetenschap."" De 'Nordic Council Environment Prize' wordt jaarlijks uitgereikt door een raad van vertegenwoordigers van de Scandinavische landen Denemarken, Noorwegen, Zweden, Finland en IJsland. Thunberg verwijt die landen dat ze veel te weinig doen om klimaatverandering tegen te gaan. ""Scandinavische landen hebben wereldwijd een geweldige reputatie als het aankomt op klimaatverandering"", schrijft ze. ""Er is geen gebrek aan mooie woorden. Maar als we kijken naar onze uitstoot en ecologische voetafdruk per hoofd van de bevolking, dan is het een heel ander verhaal."" Ze wijst erop dat Noord-Europese landen rijker zijn dan de meeste landen, en daarom de verantwoordelijkheid hebben om het voortouw te nemen in de strijd tegen klimaatverandering. ""Wij behoren tot de landen met de mogelijkheid om het meeste te doen. En toch doen onze landen praktisch niks."" Thunberg werd vorig jaar beroemd na haar initiatief om te staken van school uit protest tegen klimaatverandering. Sindsdien is ze een uitgesproken klimaatactivist, met veel volgers wereldwijd. Onlangs sprak ze nog wereldleiders toe bij de VN-klimaattop in New York. Haar verbeten boodschap aan Donald Trump, Angela Merkel en andere regeringsleiders ging de hele wereld over. De Noordse raad heeft niet inhoudelijk gereageerd op de weigering van Thunberg. Wel hebben ze het nieuws zelf op hun site gezet en het statement van Thunberg geretweet. Altijd weten wat er speelt?Download de gratis RTL Nieuws-app en blijf op de hoogte."	0
De tien nieuwsfeiten van de dag	De Standaard	woensdag 25 november 2020 om 16.55 uur	2
Waarom is Greta Thunbergs generatie zo actiegericht? Psycholoog Jos Ahlers over de groene missie van generatie Z	Noordhollands Dagblad	De Zweedse klimaatactiviste Greta Thunberg (17) is ‘toch wel een uniek exemplaar’, maar het actiegerichte en grenzeloze geloof in oplossingen typeert bij uitstek generatie Z (geboren tussen 1995-2012) bij wie grote vraagstukken als de klimaatcrisis op het bordje ligt. De Haarlemse sociaal psycholoog en auteur Jos Ahlers (57) over de groene missie van deze jongeren van wie de krant een aantal portretteerde, verderop te lezen in de Plus-bijlage. ,,Jongeren zijn altijd druk met zichzelf, ze zijn aan het uitzoeken wie ze zijn en hoe ze zich tot anderen verhouden”, weet sociaal psycholoog Jos Ahlers. ,,Maar wat de huidige generatie jongeren bijzonder maakt, is dat ze zich ook volop inzetten voor grote onderwerpen; het klimaat en inclusiviteit.” We hebben het over Generatie Z (’GenZ’), geboren tussen 1995 en 2012, die werk maakt van sociale rechtvaardigheid voor arme landen, gendergelijkheid, en van Black Lives Matter. ,,Ze hebben het heel goed én maken zich druk over een ander.” En eveneens kenmerkend: ,,Deze generatie ziet altijd kansen en heeft het grenzeloze geloof dat je, als je het met zijn allen doet, alles kunt oplossen.”	0
Hiep hiep klimaat! Gretha Thunberg is jarig en viert dat met protestactie	LINDA.	Greta Thunberg is vrijdag zeventien jaar geworden, maar die feestelijke gebeurtenis weerhield de klimaatactivist er niet van om de hele dag te protesteren voor het Zweedse parlement. ‘Ik ben niet de soort persoon die verjaardagen viert’, zegt ze tegen aanwezige journalisten. Iedere vrijdag staat Thunberg van 8 uur tot 15 uur voor het Zweeds parlement om aandacht te vragen voor klimaatsverandering. Een actie waar ze op haar vijftiende mee begon en waarmee ze wereldberoemd werd. Dat ze vrijdag toevallig jarig is, maakt daarin geen verschil, vindt ze. Het afgelopen jaar reisde ze de wereld over om actie te voeren voor het klimaat. Zo sprak ze onder meer bij de Verenigde Naties en werd ze door het weekblad Time uitgeroepen tot Persoon van het jaar. “Het was een vreemd en druk jaar. Maar ook een geweldig jaar, omdat ik iets heb gevonden wat ik wil doen met mijn leven. En wat ik doe heeft impact”, aldus de activist. Of haar verjaardag op een later moment alsnog gevierd zal worden is onduidelijk. Ze liet alleen weten dat ze na de protestactie naar huis ging.	2
Klimaatactiviste Thunberg krijgt lift naar Spanje op een catamaran	RTL Nieuws	" Klimaatactiviste Greta Thunberg heeft een boot gevonden waarmee ze naar Spanje kan varen. Daar wil ze op 2 december de VN-klimaattop in Madrid bijwonen. De 16-jarige Zweedse kreeg een lift aangeboden van twee Australiërs en een Engelse, die vandaag met een catamaran vertrekken. Thunberg, die vanwege het milieu niet wil vliegen, was gestrand in de VS. Vanuit de VS, waar ze in New York de Algemene Vergadering van de Verenigde Naties toesprak, zou ze doorreizen naar Chili voor de klimaattop. Maar die werd afgelast vanwege de ongeregeldheden in het Zuid-Amerikaanse land. De top werd vervolgens naar Madrid verplaatst. ""Ik ben zo blij dat ik de klimaattop in Madrid nu hopelijk toch kan bijwonen"", twittert Thunberg. ""Ik kreeg een lift aangeboden vanuit Virginia in de Verenigde Staten."" Thunberg werd vorig jaar wereldberoemd na haar initiatief om te staken van school uit protest tegen klimaatverandering. Sindsdien is ze een uitgesproken klimaatactivist, met veel volgers wereldwijd. Haar verbeten boodschap tijdens haar VN-toespraak in New York aan Donald Trump, Angela Merkel en andere regeringsleiders ging de hele wereld over. Altijd weten wat er speelt?Download de gratis RTL Nieuws-app en blijf op de hoogte."	0
Klimaatpanel blikt terug op 2019: 'Greta vind ik verschrikkelijk'	RTL Nieuws	" In februari vond de eerste klimaatstaking van scholieren plaats in Den Haag, het kabinet sloot in juni het klimaatakkoord, het hitterecord in Nederland werd in juli verbroken, in augustus stond de Amazone in brand en Australië volgde in december: 2019 was het jaar van het klimaat. Hoe blikken de leden van ons Klimaatpanel hierop terug? “Ik word er een beetje moe van.” ""De branden in de Amazone zijn voor mij de klimaatgebeurtenis van het jaar"", vertelt panellid Mirjam (56). ""Ik vond het heel heftig. Het is zo’n groot gebied dat in brand stond en ik had het gevoel dat er zo weinig aan werd gedaan."" Ook Fadi (24) uit Enschede zijn de beelden uit Brazilië het meest bijgebleven. ""De branden in de Amazone hebben mij wakker geschud"", vertelt hij. ""Het moet echt anders."" Maar hoe dan en wat hij precies zelf kon doen, dat was even zoeken. ""Uiteindelijk heb ik geld gedoneerd aan een milieuorganisatie om ze weer op weg te helpen in de Amazone."" Voor Theo (51) springen de protesten van de boeren en bouwers tegen stikstof en PFAS eruit. Ook het klimaatactiepakket van Frans Timmermans waaraan EU-landen gebonden zullen worden is hem bijgebleven. ""Ik mis het nuchter en rationeel nadenken over of deze maatregelen wel zin gaan hebben. Het voelt alsof we enorme hoeveelheden geld over de balk smijten die niet besteed kunnen worden aan zorg, onderwijs en armoedebestrijding in Nederland."" Naar eigen zeggen ziet Theo ook positieve gevolgen van klimaatverandering, bijvoorbeeld dat Nederland een mediterraans klimaat krijgt zoals in het zuiden van Frankrijk. ""Maar er wordt alleen gefocust op de negatieve effecten. Ik voel me soms een beetje ontheemd. Er gaat zoveel geld naar klimaatmaatregelen. We zijn een pad ingeslagen en we gaan maar door."" De klimaatpanelleden noemen ook de scholierenstakingen tegen klimaatverandering als belangrijke gebeurtenis. ""Zij zijn de toekomst"", zegt Fadi. ""Er worden wel grapjes gemaakt op sociale media omdat ze daarna naar de McDonald’s gingen, maar ik vind het goed dat ze zich hard maken voor het klimaat."" Over Greta is hij iets minder te spreken. ""Ik vind haar een beetje gemaakt. Maar ze bereikt wel veel mensen, dus dat doet ze goed."" Theo is stelliger: ""Greta vind ik verschrikkelijk."" En de scholierenstakingen noemt hij ‘lachwekkend’. ""Ze hebben idealen en nog niet zoveel levenservaring."" Mirjam vindt het juist goed dat scholieren en studenten bewust bezig zijn met klimaatverandering en van zich laten horen. ""Maar als je dan leest hoe negatief erover ze wordt gedacht, dan denk ik: mijn god, wat zijn we ver van een fatsoenlijke oplossing."" Ze verwacht niet al te veel van de klimaattoppen, waar wereldleiders beslissen over maatregelen tegen klimaatverandering. ""Voor mij is het een ver-van-mijn-bedshow. Nu ook weer met Madrid, dan denk ik: waarom moet het zo lang duren? Ik word er een beetje moe van."" Zelf is ze dit jaar bewuster op vakantie gegaan. ""We pakken niet meer zo makkelijk het vliegtuig. Ik blijf niet thuis, maar we blijven wel dichter bij huis en pakken de auto."" Ook Fadi heeft voor het komende jaar al een bewustere keuze gemaakt. Volgend jaar krijgt hij een vast contract waarbij hij kon kiezen tussen een kilometervergoeding of een businesscard voor het openbaar vervoer. ""Voor het klimaat is het ov beter dan elke dag met de auto, dus ik heb de businesscard gekozen."" Theo heeft niet veel vertrouwen in oplossingen die vanuit individuele burgers zelf komen. ""Mensen zullen het altijd belangrijker vinden dat ze gevoed worden en goeie gezondheidszorg krijgen, dan dat de overheid klimaatmaatregelen neemt. We denken niet zo ver vooruit, zo zitten we in elkaar."" Klimaatverandering raakt ons allemaal. Hoe gaan we daar in Nederland mee om? Voor het RTL Nieuws Klimaatpanel volgen we 27 mensen en hun dilemma’s rondom duurzamer wonen en leven. Van vernieuwers die voor de troepen uitlopen tot sceptici die liever afwachten. Altijd weten wat er speelt?Download de gratis RTL Nieuws-app en blijf op de hoogte."	0
Waarom Greta Thunberg (16) 'klimaatboegbeeld van 2019' genoemd wordt	LINDA.	Het jaar 2019 is het jaar van de Zweedse klimaatactiviste Greta Thunberg (16). Niet eerder zette zo een jong meisje het belang van klimaatverandering op de kaart. Van spijbelen voor het klimaat in eigen land tot het toespreken van VN-leiders tijdens klimaattoppen: dit is Greta Thunberg ‘het Zweedse klimaatboegbeeld’. Geschreven door Kirsten Zijderveld en Anneloes Schohaus. Greta staakte vorig jaar na de zomervakantie elke schooldag tot de parlementsverkiezingen in Zweden op 9 september 2018. Voor het Zweedse parlement vroeg ze met een spandoek aandacht voor klimaatverandering. Na de verkiezingen bleef ze elke vrijdag staken, en haar plan is om dat te blijven doen tot politici het Akkoord van Parijs na gaan leven. In een opiniestuk in The Guardian schreef ze: “Ik hoorde voor het eerst over klimaatverandering toen ik acht was. Ik leerde dat het iets was dat mensen hadden gecreëerd. Mij werd verteld dat ik de lichten uit moest doen om energie te besparen en papier moest recyclen.” Ook schreef ze: “Als wij dit kunnen doen, waarom horen we er dan niet overal over? We kunnen niet langer volgens de regels leven, want de regels moeten veranderd worden.” Greta riep in haar stuk andere studenten op om bij het parlement of een ander overheidsgebouw te gaan zitten, waar ze ook wonen. “Sommige mensen zeggen dat ik op school zou moeten zitten. Maar waarom zou een jong persoon moeten studeren voor een toekomst als niemand genoeg doet om die toekomst te redden? Wat is het nut van feiten leren als de belangrijkste feiten, gegeven door de beste wetenschappers, genegeerd worden door onze politici?” In de media is vaak over Greta geschreven, omdat ze pittige uitspraken doet op klimaatbijeenkomsten. Op een TED-conferentie in Stockholm in november vorig jaar zei ze bijvoorbeeld: “We hebben al dertig jaar pep-talk en positieve praatjes gehoord. En sorry, maar het is nutteloos. Had het geholpen, dan was de uitstoot van gassen nu al gezakt. En dat is niet het geval.” Op de Klimaatconferentie in Katowice vorig jaar zei ze tegen de aanwezigen dat de huidige wereldleiders de toekomst van hun kinderen voor hun ogen stelen, en dat ze niet volwassen genoeg zijn om de waarheid te spreken. Dat Greta er niet alleen voor staat is duidelijk. We schreven eerder al over de Nederlandse Lilly, die ook wekenlang elke vrijdagochtend spijbelde voor een beter klimaat. Greta is ook een rolmodel voor meerdere klimaatacties van scholieren (in onder meer België, Duitsland en Zwitserland). Zo spijbelden er in januari dit jaar drieduizend Belgische scholieren voor het klimaat, en liep Greta gisteren samen met de Belgische klimaatboegbeelden voorop in alweer de zevende klimaatmars. Voor die mars kwamen 7500 spijbelaars uit zowel België als andere landen naar Brussel om aandacht te vragen voor het klimaat. Op 21 februari was er ook een mars van 4100 jongeren in Gent, en een week eerder werden 11.000 spijbelaars geteld. De achtste mars van Youth for Climate vindt volgende week donderdag plaats in Gent. In februari dit jaar was Greta in Parijs om de Franse jongeren te inspireren, omdat zij nog niet massaal de straat op komen. Begin september kreeg Greta kritiek over zich heen vanwege haar Asperger. Harry Khachatrian, een journalist van een conservatieve Amerikaanse nieuwssite, plaatste een video van Greta waarop te zien is dat ze moeilijk uit haar woorden komt. Hij noemt haar ‘een arm meisje met autisme’ dat ‘uitgebuit wordt door monsters met politieke obsessies’. Greta laat zich niet kisten en zegt dat Khachatrians kritiek op haar Asperger bewijst dat ze ‘aan het winnen is’. ‘Ik heb Asperger en dat betekent dat ik soms een beetje anders ben. En – onder de juiste omstandigheden – is anders zijn een superkracht.’ Daarnaast heeft Greta het afgelopen jaar verschillende keren VN-leiders aangesproken op hun acties met betrekking tot het klimaat. In augustus sprak ze zich direct uit tegenover Amerikaanse president Trump; hij moest naar de wetenschap luisteren. Ze was op dat moment in New York voor een VN-conferentie. Tijdens dit evenement sprak ze zich op een zichtbaar emotionele en boze wijze uit over de slechte aanpak van de wereldleiders. Greta zei met stevige woorden: “Hoe durven jullie. Dit is allemaal verkeerd. Ik zou hier niet moeten zijn.” De toespraak van Greta vloog het internet over. Het is niet bij die ene keer gebleven dat Greta de confrontatie aanging met president Trump. Naar aanleiding van de boze uitspraken tijdens de VN-conferentie in New York, haalde Trump uit naar de zestienjarige. Hij bespotte haar speech met een sarcastische tweet. ‘Ze lijkt een erg gelukkig meisje dat uitkijkt naar een stralende en prachtige toekomst. Mooi om te zien.’ Op haar beurt veranderde ze haar Twitterbio in ‘Een gelukkig jong meisje dat zich verheugt op een stralende en prachtige toekomst.’ Bovendien zit ze begin november op de bank bij Ellen DeGeneres, die vraagt of een bezoek aan president Trump mogelijk is. “Ik begrijp niet waarom ik dat zou moeten doen. Dat is tijdverspilling”, zei de tiener. De populariteit van het Zweedse klimaatmeisje zorgde voor vele bijzondere ontmoetingen. Zo sparde ze in september met oud-president Barack Obama over de klimaatcrisis en Leonardo DiCaprio noemde haar tijdens de ontmoeting ‘een leider van deze tijd’. In november meldde de acteur op Instagram dat hij hoopt dat de boodschap van Greta de wereldleiders wakker schudt. There are few times in human history where voices are amplified at such pivotal moments and in such transformational ways – but @GretaThunberg has become a leader of our time. History will judge us for what we do today to help guarantee that future generations can enjoy the same livable planet that we have so clearly taken for granted. I hope that Greta’s message is a wake-up call to world leaders everywhere that the time for inaction is over. It is because of Greta, and young activists everywhere that I am optimistic about what the future holds. It was an honor to spend time with Greta. She and I have made a commitment to support one another, in hopes of securing a brighter future for our planet. #FridaysforFuture #ClimateStrike @fridaysforfuture A post shared by Leonardo DiCaprio (@leonardodicaprio) on Nov 1, 2019 at 10:22am PDT In 2019 heeft Greta Thunberg een aantal prijzen in de wacht gesleept. Zo nam ze in oktober de Internationale Kindervredesprijs 2018 in ontvangst uit de handen van aartsbisschop Desmond Tutu. In december werd ze uitgeroepen tot Persoon van het Jaar door TIME magazine, wegens haar inzet voor het klimaat. Maar, Greta greep ook mis. Ze was volgens de bookmakers een grote kanshebber voor de Nobelprijs van de Vrede. Maar die prijs ging naar de premier van Ethiopië. Zelf weigerde Greta eind oktober de milieuprijs van de Noordse Raad. Ze vond dat de Scandinavische landen te weinig doen om milieuverandering tegen te gaan. En dus wees ze de prijs van maar liefst 50.000 euro af.	3
Activist Greta Thunberg (16) gaat er een jaar tussenuit voor beter klimaat	NOS	"De 16-jarige Zweedse klimaatactivist Greta Thunberg gaat na de zomer een jaar niet naar school, zodat ze zich volledig kan inzetten voor de strijd tegen klimaatverandering. Dat heeft ze gezegd tijdens een klimaatactie in Oostenrijk. Ze wil in september naar de klimaattop van de Verenigde Naties in New York en ook wil ze in december de wereldklimaatconferentie in Chili bezoeken. Haar familie heeft tegen het Duitse persbureau DPA gezegd dat ze aan het onderzoeken zijn hoe ze het snelst de Atlantische Oceaan kan oversteken. Ze wil varen omdat ze vanwege haar overtuiging niet wil vliegen. Met haar wekelijkse schoolstaking inspireerde Thunberg jongeren wereldwijd om te spijbelen voor een beter klimaat, ook in Nederland liepen duizenden klimaatspijbelaars meerdere keren mee met een protestmars. Zelf is de 16-jarige Thunberg overigens niet meer leerplichtig. Dat zoveel jongeren spijbelen voor het klimaat, noemt Thunberg een teken aan de leiders. ""Het geeft aan dat er iets erg fout zit. En het gaat ook niet goed. De wereldwijde uitstoot stijgt nog steeds. We doen veel te weinig aan deze noodsituatie. De tijd dringt en daarom heb ik besloten om een sabbatical van een jaar te nemen"", zei Thunberg in Wenen. De ondervragingscommissie van de Kamer is klaar met verhoren van topambtenaren en bewindslieden. Er kan veel meer getest worden: gemiddeld werden afgelopen week zo'n 35.000 coronatests per dag uitgevoerd, terwijl er capaciteit is voor 67.000 per dag. Volg hier al het coronanieuws van donderdag 26 november."	1
Honderd weken staken voor het klimaat	De Standaard	De Zweedse klimaatactiviste Greta Thunberg is vrijdag toe aan haar honderdste Skolstrejk för klimatet. Een open brief aan de Europese leiders is de zoveelste roep in twee jaar tijd om de problematiek serieus te nemen. donderdag 16 juli 2020 om 16.55 uur In bijna twee jaar tijd kreeg Thunbergs spijbelactie wereldwijde navolging. epa	1
Verzet is optimisme, vindt de Braziliaanse klimaatactivist Paloma Costa Oliveira	Down To Earth Magazine	Volgens advocaat en klimaatactivist Paloma Costa Oliveira komt de oplossing voor het klimaatprobleem uit het Amazonewoud. “Voor echte verandering hoeven we niet te wachten tot de jongeren van nu de nieuwe wereldleiders van morgen worden. Dat zijn we al.” De Braziliaanse Paloma Costa Oliveira (28) werpt zich als advocaat op als verdediger van mensenrechten. Ze coördineert jongerendelegaties op klimaatconferenties en heeft haar eigen platform Free The Future, waarop ideeën worden uitgewisseld over hoe we het “einde van de wereld uit kunnen stellen”. Hoe ziet je werk als advocaat eruit? “In een verdrag van de internationale arbeidsorganisatie ILO staat dat alle traditionele en inheemse gemeenschappen moeten worden geconsulteerd over ontwikkelingen in hun gebied. Dit verdrag, Conventie 169, is bindend en een van de belangrijkste rechten voor inheemse groepen. Ik ga langs bij bewoners om te vragen wat ze vinden van nieuwe projecten die gepland staan, denk bijvoorbeeld aan een nieuwe mijn of waterkrachtcentrale. Ik ben niet inheems, dus ik vind niet dat ik hen kan vertegenwoordigen. Maar ik kan jongeren wel over hun rechten vertellen, en ze uitleggen hoe ze die kunnen gebruiken om zichzelf te beschermen.” Jongeren moeten het voortouw nemen in de klimaatbeweging? “Jongeren moet om hun mening worden gevraagd. Niet alleen omdat het over onze toekomst gaat, maar ook omdat ik geloof in de kracht van de jeugd. Jonge mensen hebben een groot aanpassingsvermogen, ze zijn creatief en vernieuwend. Maar de manier waarop we nu betrokken worden, bevalt me niet. Als wij een mooi rapport maken van de veranderingen die wij willen zien, worden we leuk op de foto gezet met wat politici. Van onze ideeën zien we nooit meer wat terug. We moeten écht kunnen deelnemen aan besluitvorming en het werk van jongeren moet worden erkend als een baan. Al dat vrijwilligerswerk kost zoveel tijd; ik kan nooit eventjes een biertje drinken met vrienden. Maar we moeten wel, anders stevenen we af op massa-extinctie. Voor echte verandering hoeven we niet wachten tot de jongeren van nu de nieuwe wereldleiders van morgen worden. We zijn al leiders in onze regio’s en in de dingen die we doen. Zo moeten we ook behandeld worden.” Greta Thunberg heeft jongeren over de hele wereld geïnspireerd. Jij zat naast haar tijdens haar beroemde ‘how dare you’-speech. Heeft ze jou ook beïnvloed? “We zijn hier in Zuid-Amerika al veel te lang bezig met het gevecht tegen klimaatverandering. In tegenstelling tot veel plekken in Europa is het voor ons nú al een gevaar voor ons leven. Ik maak me constant zorgen: de ene dag is het brandstichting, de volgende dag is er weer een inheemse activist vermoord. Dat gevecht zijn we niet begonnen door Greta of de internationale klimaatbeweging. Wat Greta wel heeft gedaan, is een verbond smeden tussen jongeren over de hele wereld. Elk kind kan zien: ik kan meedoen en ik kan ook de straat opgaan, net als zij. Van dat momentum kunnen we gebruik maken.” Hoe dan precies? “Door voor dezelfde dingen te vechten. Dat gebeurt nu bijvoorbeeld met het Mercosurverdrag: een handelsverdrag tussen Europa en Zuid-Amerika dat ook wel de cars-for-beef-deal genoemd wordt en alleen maar tot meer ontbossing zal leiden. Hoe kan je nú nog zo’n verdrag opstellen waarin de zorg voor de planeet niet wordt gewaarborgd? Ik weet dat ik de klimaatstakers in Europa aan mijn zijde heb om dit te stoppen. Het is een internationale deal, dus we moeten internationaal verzet bieden. Ook al leven we in een andere realiteit, het is nu vooral belangrijk dat we samen strijden. We hebben geen schijn van kans als we niet als wereldwijde gemeenschap samenkomen.” Een andere realiteit? “Het is op dit moment niet overal even makkelijk om de straat op te gaan. Vorig jaar zijn een paar van mijn vrienden gearresteerd, ze werden verdacht van brandstichting in de Amazone terwijl zij het woud daar juist tegen beschermden. Europese activisten vragen soms: waarom gaan jullie in Brazilië niet massaal demonstreren? Dan denk ik: wauw, jullie hebben echt geen idee van de situatie hier. Het is al niet makkelijk om een bus te nemen naar een protest, laat staan ergens naartoe te gaan waar je wordt begroet met traangas, wordt gearresteerd, een hoge boete krijgt of erger – vooral als je inheems bent.” Zijn bedreigingen aan het adres van activisten het afgelopen jaar erger geworden? “Ja, natuurlijk. Met deze overheid… Wij moeten stiller zijn. Daarom probeer ik de strijd nu via het recht uit te vechten. Maar als mensen mij vragen of ik bang ben om activist te zijn in Brazilië, dan denk ik aan al die branden: dat is pas eng. Vergeleken met vorig jaar zijn die in aantal alleen maar toegenomen.” Hoe kun je daarbij positief blijven? “Daar zijn mensen vaker verbaasd over. Het is iets wat ik van een inheemse leider heb geleerd. Hij vertelde mij: “Mijn volk heeft altijd taarten gebakken, we hebben onze omgeving geëerd, gedanst en gezongen, en dit is hoe we ons al meer dan 500 jaar verzetten. Ik hoop dat jij hetzelfde kan doen.” Hun verzet is optimisme. We moeten niet vergeten dat er óók goed nieuws is: er zijn zoveel bewegingen ontstaan het afgelopen jaar en elk kind ter wereld heeft nu minstens één keer het woord klimaat gehoord. De jongeren die ik bezoek in de inheemse gebieden beginnen nu hun eigen projecten en organisaties. Dit is de revolutie waar ik op wacht. De ideeën die nodig zijn om het klimaatprobleem op te lossen zullen van de mensen uit het Amazonewoud komen. Zij begrijpen wat collectief denken is.” Hoe bedoel je? “De wereld wordt overladen met informatie en toch is er een gebrek aan wijsheid. Onze maatschappij is zo ver ‘ontwikkeld’ dat we overal wel een snufje voor hebben bedacht, maar ondertussen zijn we vergeten te reflecteren. We hebben geleerd te vergaren en te consumeren, en zijn het verleerd om aan de lange termijn te denken. We consumeren leven, zelfs ons eigen leven. Wanneer ik met jongeren uit de Amazone praat, merk ik dat ze altijd bezig zijn met het collectieve belang. Als ze het hebben over eten of over een baan, gaat het altijd over hoe ze zo veel mogelijk voor andere mensen en hun omgeving kunnen betekenen. Ze hebben het woud al eeuwenlang beschermd en worden nog steeds onderdrukt. Ze zijn kwetsbaar en sterk tegelijkertijd, ze komen samen om hun land te beschermen. Waarom kunnen wij niet hetzelfde doen voor onze aarde?” Categorie: Uitgesproken Tags: klimaatverandering, Brazilië, jongeren, klimaatakkoord, greta thunberg, brand Verschenen in: 2020, Down to Earth 61 	0
Actievoerders na 'coronastop' weer op de bres voor het klimaat	NOS	"We moeten nu in actie komen, anders raken we dit kwijt, zegt de 18-jarige Mya-Rose Craig, terwijl ze een protestbord vasthoudt, omgeven door ijskappen. De Britse actievoerder voer in het kader van Klimaatactiedag naar de Noordpool op een schip van Greenpeace. Staande op het ijs vroeg zij vandaag aandacht voor klimaatverandering. Volgens Craig ging het om het noordelijkste klimaatprotest ooit. Craig is niet de enige die demonstreert, al bevond niet iedereen zich zo noordelijk. Over de hele wereld gingen vandaag activisten na maanden de barricades weer op voor het klimaat, in het kader van Klimaatactiedag. Volgens de organisatie achter het protest waren er acties op 2500 plekken in de hele wereld. In Amsterdam en Utrecht verzamelden zich enkele tientallen demonstranten. Zo'n zestig mensen kwamen samen bij het homomonument bij de Westerkerk. Een groot contrast met vorig jaar, toen in maart tienduizenden betogers in de hoofdstad meededen aan de klimaatmars. Sinds de uitbraak van de coronacrisis staan openbare klimaatdemonstraties op een laag pitje. Toch is de klimaatbeweging tijdens de pandemie niet geheel van het toneel verdwenen. Zo waren er volgens Duitse media vandaag in Duitsland ongeveer vierhonderd demonstraties, verspreid over verschillende steden. Daar waren het overwegend jongeren die actievoerden. Bij de Brandenburger Tor in Berlijn verzamelden zich duizenden demonstranten en ook in Frankfurt, Aken en Keulen kwamen activisten met mondkapjes samen. Ook de Zweedse Greta Thunberg deed mee. De 17-jarige Thunberg gaf in 2018 het startsein voor Fridays for Future toen zij met spijbelen begon, bedoeld als campagne om aandacht te vragen voor het klimaatprobleem. Thunberg stond voor het Zweedse parlement in Stockholm, samen met een handjevol andere demonstranten. ""In Zweden mogen we niet met meer dan vijftig mensen samengekomen, dus we passen ons aan"", schreef Thunberg op Instagram. Een ander jong gezicht van de klimaatbeweging demonstreerde in Oeganda. In de hoofdstad Kampala riep de 23-jarige Vanessa Nakate overheden op tot actie. Zij zet zich in voor meer bewustwording van de gevolgen van klimaatverandering voor toch al kwetsbare regio's zoals Sudan, waar de laatste tijd zware overstromingen zijn. ""De coronacrisis heeft veel invloed gehad op ons activisme"", zei Nakate. ""Maar de klimaatcrisis is net zo goed een noodsituatie, die we met dezelfde vastberadenheid moeten aanpakken."" De ondervragingscommissie van de Kamer is klaar met verhoren van topambtenaren en bewindslieden. Er kan veel meer getest worden: gemiddeld werden afgelopen week zo'n 35.000 coronatests per dag uitgevoerd, terwijl er capaciteit is voor 67.000 per dag. Volg hier al het coronanieuws van donderdag 26 november."	1
